<MOH id = 0 >	****** Result for Image/Page 1 ******
<MOH id = 1 >	Karihonnienníhtshera' ne Attokháhtshera'
<MOH id = 2 >	
<MOH id = 3 >	Tiotahsawáhkwen
<MOH id = 4 >	
<MOH id = 5 >	Kí:ken kahiatonhserá:kon ne Karihonnienníhtshera' ne Attokháhtshera', ionkwarihonnién:ni tsi ní:ioht tsi aietiónhnheke' tánon' aietewehià:rake' ne tiótkon ahtshitewahsennakará:tate' tánon' ahtshitewakweniénhsthake' ne Roiá:ner; ase'kénh akwé:kon ne thanónhtons tsi ní:ioht tsi tetewatawén:rie' nia'tewenhniserá:ke. Ne kwah ioterihwíson ne aionkwaniténhton, aionkwa'nikonhriióhake', aiethikweniénhsthake' ne iakó:ten, tánon' aionkwarihwatokénhake' ne onkwatenro'shòn:'a. 
<MOH id = 6 >	
<MOH id = 7 >	Ne Kahatenhstánions Tsi Nón:we Nikahiatónnion 
<MOH id = 8 >	
<MOH id = 9 >	Akonwahsén:naien' ne Attokháhtshera' (1.1—9.18)
<MOH id = 10 >	Raorihonnienníhtshera' ne Solomon (10.1—29.27)
<MOH id = 11 >	Raowenna'shòn:'a ne Agur (30.1-33)
<MOH id = 12 >	Tohkára Ní:kon ne Owenna'shòn:'a Tewatkà:wen
<MOH id = 13 >	(31.1-31)
<MOH id = 14 >	
<MOH id = 15 >	Sha'tékena ne Karihonnienníhtshera'
<MOH id = 16 >	1 Ne kí:ken sha'tékena ionkwarihonnién:nis ne Solomon, thotá:ti. Ronontí:io ne Israel, David roièn:'a.
<MOH id = 17 >	2 Kí:ken karihonnienníhtshera' ensaia'takéhnha' nahsientéhrha'ne' ne attokháhtshera' tánon' kwah tokèn:’en aiesa'nikonhraién:ta'ne' tsi nahò:ten' kén:ton. 
<MOH id = 18 >	3 Ensarihónnien tsi ní:ioht tsi ahsónhnheke' ne tkaié:ri, aontesarihwaié:rike' tánon' aiesarihwakwarihshiónhake'. Enkakwé:ni' aiakorihónnien' nónhka iah teiakoterièn:tare' teniakohswathè:ten' tánon' eniakorihónnien' ne ken' nithotiièn:sa/nithotiièn:sa nahoti'nikonhrowanénhake'. Kí:ken karihonnienníhtshera' enká:nahne' attokháhtshera' sénha enhoti'nikonhrowáhnha' ne roti'nikonhrowá:nen's enhshakoti'nikòn:ron' ne ronateweiénston. Ne ká:ti nahoti'nikonhraién:ta'ne' tsi nahò:ten' wahsehtánion kén:ton ne karihonnienníhtshera' nahonné:sake' tsi nahò:ten' enhatirihwà:ren' ne wentó:re's ne roti'nikonhrowá:nen's. 
<MOH id = 24 >	
<MOH id = 25 >	Iakorihonnién:nis Ken' nithotiièn:sa
<MOH id = 26 >	7 Tóka' íhsehre' aiesa'nikonhrowanénhake' teiotonhwentsóhon ahtskweniénhsthake' ne Roiá:ner. Kí:ken ronátia'ke' tehonatenonhwarorì:tonte' tánon' iah tehatikweniénhstha' ne raottokháhtshera' tánon' iah tehonthón:tats nahontéweienste'.
<MOH id = 27 >	8 Konièn:’a satahónhsatat tsi nahò:ten' eniesahró:ri' ne ia'níha tánon' sa'nisténha. 9 Tsi ká:ti' nahò:ten' eniesarihónnien' ne sénha ioiánere' tsi nenhsonkwe'to'ténhake' tsi shí:ken ní:ioht ne tiok nitioiánere' teiontenonhwarahnhákstha' tóka' ni' ionnihtiákstha' sénha watkahthohtsherí:io naiesá:ken'.
<MOH id = 28 >	10 Konièn:'a, nó:nen ne rotirihwanera'ákskon enhonte'nién:ten' naiesa'nikonhrotá:ko' tóhsa sathón:tat. "Tóka' shí:ken ahonnì:ron', "Kenh nontá:se'; tánon' tewé:sak ónhka aiethiiáhsehte'! Káton eniethiié:na' ne iah othé:nen tehotirì:waien kwah nek ne tsi niion'wé:sen! 
<MOH id = 29 >	12 Tóka' ronnónhnhe' tánon' ronata'karí:te' nó:nen eniethiia'tatshén:ri', akwé:kon enhonenhé:ion nó:nen eniethiiatstáhsi'! 
<MOH id = 30 >	13 Nia'té:kon entewatshén:ri' ne kakwatshéhsera' tánon' tentitewà:rahte' nonkwanonhskónhshon naho'tèn:shon' entewanenhskohá:ton'!
<MOH id = 31 >	14 Ká:ts takwanenhraiéhsten tánon' akwé:kon tentewaià:khon' tsi nahò:ten' entewanénhsko'."
<MOH id = 33 >	 
<MOH id = 34 >	****** Result for Image/Page 3 ******

<MOH id = 37 >	15 Konièn:'a, tóhsa ísewe' kí:ken niionkwe'tò:ten's. Satatia'tohtáhrho. 
<MOH id = 38 >	16 Iah thahatikwé:ni' nahontehrhá:rate' nahò:ten' ahontéron'onhte'. Tió:konte' ronatateweienentà:'on nahshakonáhsehte'. 
<MOH id = 39 >	17 Iah othé:nen tekarihwáhsta tahsarénia'te' à:'are' ne tsítha ahsié:na' tóka' sa'nikòn:rare'. 
<MOH id = 40 >	18 Ne ká:ti' shà:ka nè:'e niionkwe'tò:ten's nahonterístaien' ronónha enhotiié:na' tánon' tho nón:we nenhonníheie'. 
<MOH id = 41 >	19 Ne ónhka ienénhskwas, kenhé:ion ieniakoia'ténhawe' — tho ki' niiá:wen's nónhka ionteriiohsera'ón:we. 
<MOH id = 42 >	
<MOH id = 43 >	Attokháhtshera' Tiakò:nonks
<MOH id = 44 >	
<MOH id = 45 >	20 Satahónhsatat tsi iontkehrontáhkhwa' tánon' kanata'kéhshon tisèn:nonks attokháhtshera', 
<MOH id = 46 >	21 iorakarè:ni tsi tisèn:nonks tsi kaná:taien tioten'enhrakahrón:ton tsi nón:we nón:kwe iontia'tarò:roks:
<MOH id = 47 >	22 "Tsón:kwe ne tesewatenonhwarorì:tonte'! Tó: nikarì:wes iah thaiesewa'nikòn:ratake'? Tó: nikarì:wes entson'weskwaníheke' thaietshiié:ron' ne kaweientéhtshera', iah ken nonwén:ton thaiesewaweientéhta'ne'?
<MOH id = 48 >	23 Sewatahónhsatat nó:nen enkwattéhten'; entkwá:ion' ne karihwí:io, entkáhtka'we' tsi ní:kon wakaterièn:tare'.
<MOH id = 49 >	24 Tkwana'tónnions, kwahonkará:wis naontésewe' nok iah ki' tehskwatahónhsate'. Iah tha'tehskerihwahsniè:se'. 
<MOH id = 50 >	25 Iah tesarihwaié:na nahò:ten' wa'konrihónnien' iah ni' tesathontá:ton ne akonhró:ri' nahò:ten' iah tetkaié:ri tsi nihsatiéhrha'. 
<MOH id = 51 >	26 Nó:nen ká:ti' ne othé:nen tensaterihwatierónnion'se', enkonsté:rihste', thenkonié:ron' nó:nen wa'tisáhkwa'te' ne iótteron's — 
<MOH id = 52 >	27 nó:nen tensáhkwa'te' tahsa'nikonhrhá:ren' né: shà:ka tsi ní:ioht ne tenkaweratá:se' ne ka'nikonhrharáhtshera', saronhiá:ken tánon' sa'nikonhrèn:ton. 
<MOH id = 53 >	28 Thó:ne ó:nen entehskenà:ton' attokháhtshera', iah ki' tha'takerihwa'será:ko'. Tsik nón:we enhstia'tí:sake' iah ki' thahstia'tatshén:ri'. 
<MOH id = 55 >	29 Iah nonwén:ton tesaniaheshà:'on ne karihonnienníhtshera' tánon' iah nonwén:ton tesathontá:ton ne ahtshewén:narahkwe' ne Roiá:ner.
<MOH id = 56 >	Enwá:ton' nahsì:ron' tsítha tóka' ò:ni' otsi'tèn:'a.
<MOH id = 57 >	 
<MOH id = 58 >	****** Result for Image/Page 4 ******

<MOH id = 62 >	30 Iah nonwén:ton tha'tesatonhontsó:ni nahò:ten' akoniaten'nikòn:ron' tánon' iah tesatahonhsatá:ton tsi wa'konhró:ri' iah tetkaié:ri tsi nihsatiéhrha'. 
<MOH id = 63 >	31 Tho ká:ti' enhsié:na' tsi na'tesatèn:tshon tánon' tsi nisatieránion nè:'e ensanonhwaktà:ten'. 
<MOH id = 64 >	32 Ónhka ne iah thiekaié:ri tsi nihonaterièn:tare' enhonníheie' né: tsi iah thahatiié:na' ne attokháhtshera'
<MOH id = 65 >	Nón:kwe ne iah tha'teiako'nikonhráthe' enhontkarón:ni' né: tsi iah othé:nen tha'tehona'nikónhrhare'.
<MOH id = 66 >	33 Ónhka ká:ti' enhakwatahónhsatate' enhoién:take' ne enhoia'tahníhrha'. Skén:nen tsi enhanonhtonniónheke' iah othé:nen thahatshahníhseke'."
<MOH id = 67 >	
<MOH id = 68 >	
<MOH id = 69 >	Tewaterihwa'serakwáhtha' Attokháhtshera'
<MOH id = 70 >	2 Konièn:'a, satéweienst tsi nahò:ten' enkonrihónnien' tánon' tóhsa nonwén:ton sasa'nikónhrhen tsi nahò:ten' enkonhró:ri' tsi nénhsiere'. 
<MOH id = 71 >	2 Satahónhsatat tsi nahò:ten' wattokhahtsherí:io tánon' sate'nién:ten naiesa'nikonhraién:ta'ne'. 
<MOH id = 72 >	3 Hen, tesatshá:rit ne karihonnienníhtshera' se'né:ken ne ka'nikonhraientáhtshera'.
<MOH id = 73 >	4 É:so tsi sé:sak tsi shí:ken ní:ioht tóka' kahwistarà:ken tóka' ni' ahsetshén:ri' ne wahsehtánion atsho'kowáhtshera'. 
<MOH id = 74 >	5 Tóka' tho nénhsiere', ensaterièn:tara'ne' nahò:ten' kén:ton nahtshetshà:ni'ke' ne Roiá:ner, tánon' ensaterihwahténtia'se' nahtshientéhrha'ne' ne Rawenní:io. 
<MOH id = 75 >	6 Né: tsi Roiá:ner thatkà:was attokháhtshera' raónha ò:ni' thatkà:was karihonnienníhtshera' tánon' ka'nikonhraientáhtshera'. 
<MOH id = 76 >	7 Raónha thatkà:was kaia'takehnháhtshera' tánon' enhshakonónhstate' ne ronwarihwakweniénhstha' tánon' ne tiakorihwaié:ri.
<MOH id = 77 >	8 Enhshakonónhstate' ne ónhka akò:ren enhshekwénienhste' tánon' entehshakóhnhe' ne ónhka ronwarihwanorónhkhwa'.
<MOH id = 78 >	9 Tóka' enhskwatahónhsatate', ensaterièn:tara'ne' nahò:ten' tkaié:ri sha'ténhsiere' tánon' ne tkarihwaié:ri. Ensaterièn:tara'ne' tsi nénhsiere'. 
<MOH id = 79 >	10 Enhsattókha'ne' tánon' karihonnienníhtshera' entí:son' ò:ni' atonhnhahráhtshera'.
<MOH id = 80 >	 
<MOH id = 81 >	****** Result for Image/Page 5 ******

<MOH id = 84 >	11 Tsi ní:ioht tsi aiesa'nikonhraién:ta'ne' nè:'e ensanónhstate'.
<MOH id = 85 >	12 Ensaia'takéhnha' ne tóhsa tho náhsiere' tsi nahò:ten' iah tetkaié:ri. Ensaia'tohtáhrho' tsi nón:we rón:ne's nón:kwe ne tehon'nikonhrháhrha' tsi nahò:ten' enhonnì:ron' — 
<MOH id = 86 >	13 né:ne ónhka iakotkà:wen ne ioterihwakwaríhsion tho enhati'terón:take' tsi nón:we tetiò:karas tánon' karihwaneren'èn:ke, 
<MOH id = 87 >	14 nónhka ietshénrie's nate'nikonhroriáhtshera' tánon' iakaon'wéskwani nahò:ten' iah tetkaié:ri, iah othé:nen ki' tekari'wáhsta, 
<MOH id = 88 >	15 tánon' iah thaón:ton' nahsheniáhese' nónhka iah tetionkwe'taié:ri.
<MOH id = 89 >	16 Enhskwé:ni' enhsì:ron' iah nó:nen ne ión:kwe iorihwanera'ákskon tsi ní:ioht tsi enwatá:ti' kawennaweiénhon tsi ní:ioht tsi aontesa'nikonhratihéntho', enwate'nién:ten' karihwaneren'èn:ke niaiesaia'ténhawe', 
<MOH id = 91 >	17 ro'nikonhrha'tén:ni ne ró:ne, tánon' tso'nikónhrhens tsi iorihwahnirá:ton sha'óniake'.
<MOH id = 92 >	18 Tóka' aonónhskon nienhénhse' sathahitáhkhe' ne kenhé:ion. Tóka' tho nienhénhse' tentisáterahte' tsi nón:we iehoné:non ne ronenhé:ion. 
<MOH id = 93 >	19 Nè:'e ónhka ienkonwanatahré:nahse', iah ki' nonwén:ton tha'taontaiónhkete', iah nonwén:ton thiaonsà:rawe' tsi nón:we tioháhonte' ne ronnónhnhe'. 
<MOH id = 94 >	20 Ne ká:ti' ahsatenonwará:ko' ne tionkwe'taié:ri's nón:kwe tho ní:ioht tsi ahsónhnheke' tsi ní:ioht ne rotirihwakwaríhsion. 
<MOH id = 95 >	21 Nón:kwe ne rotirihwakwaríhsion tánon' thotirihwaié:ri enhonnónhnheke' tsi nón:we niionhwentsá:te' nitewanákere'. 
<MOH id = 96 >	22 Rawenní:io entehshakoia'tatihéntho' ne ionkwe'tahétken tsi ionhwentsá:te' tánon' ne rotirihwanera'ákskon tsi ní:ioht ne ahahén:tako' nè:'e kahontáksen's. 
<MOH id = 97 >	
<MOH id = 98 >	Iako’nikonhrá:wis ne Ken' Nithotiién:sa/Nithotiiòn:sa
<MOH id = 99 >	3 Konièn:'a tóhsa sasa'nikónhrhen tsi nahò:ten' enkonrihónnien'. Tiótkon sehià:rak tho náhsiere' tsi nahò:ten' enkonhró:ri'. 
<MOH id = 100 >	2 Tsi nahò:ten' enkonrihónnien', karì:wes enhsónhnheke' tánon' ensakwátshe'ne'. 
<MOH id = 101 >	3 Tóhsa nonwén:ton Sátka'wh ne ioiánere' tsi nihsheiatierà:se' nonkwehshòn:'a tánon' sarihwatokénhak. Shwánerenk seniarà:ke, tánon' serià:ne shiá:ton.

<MOH id = 104 >	 
<MOH id = 105 >	****** Result for Image/Page 6 ******

<MOH id = 109 >	4 Tóka' tho nénhsiere', Rawenní:io tánon' nonkwehshòn:'a kwah í:ken tsi enhonerien'tí:io'.
<MOH id = 110 >	5 Tsheniáhes Roiá:ner akwáh seriahsakwé:kon. Tóhsa nonwén:ton í:se' satateniáhes tsi nahò:ten' íhsehre' saterièn:tare'.
<MOH id = 111 >	6 Tshehià:rak ne Roiá:ner, akwé:kon tsi nenhsatieránion' tánon' enhiana'tón:hahse' tsi nahò:ten' tkaié:ri. 
<MOH id = 112 >	7 Tóhsa nonwén:ton sanonhtonniónhak í:se' ken sénha sattókha'. Kwah nek ne tahtshéhtahkw ne Roiá:ner, tánon' tóhsa sathón:tat ken' niáhsiere' nahò:ten' iah tetkaié:ri. 
<MOH id = 113 >	8 Tóka' tho náhsiere', kwah né:ne tó:k nikanonhkwa'tsherí:io naonsonnihnón:ni' tsi sakarewáhton tánon' kà:ron nenhseronhiá:ken'. 
<MOH id = 114 >	9 Tshisewakweniénhsthak ne Roiá:ner aontáhtshon' ne kwah tioiánere' tsi nahò:ten' saienthókwen. 
<MOH id = 115 >	10 Tóka' tho nénhsiere' tsi ieientáhkhwa' ne ká:nen tentkà:rake tánon' só:tsi é:so ensahnekaién:ta'ne' otsì:tsa' sok iah thaón:ton' akwé:kon ahsateweièn:ton'.
<MOH id = 116 >	11 Konièn:'a nó:nen Roiá:ner tenhiawénne'ke' satahonhsí:iohst tsi wahiahronkà:ten'. 
<MOH id = 117 >	12 Shakorihwakwarihsién:nis ne Roiá:ner nónhka shakonorónhkhwa' ne ká:ti' shà:ka nónhka iakowí:raien shakotinorónhkhwa' enhshakotirihwakwaríhsien'.
<MOH id = 118 >	13 Iakotonhnháhere' nónhka aieié:na' nattokháhtshera', aieié:na' ò:ni' ka'nikonraientáhtshera'. 
<MOH id = 119 >	14 Ne sénha é:so sha'tékena attokháhtshera' tsi ní:ioht kahwistarà:ken; sénha ne é:so sha'tékena ní:se' sarihwà:ke tsi ní:ioht ne ohwistanó:ron.
<MOH id = 121 >	15 Attokháhtshera' sénha é:so sha'tékena tsi ní:ioht nohwistanoron'shòn:'a; iah othé:nen tha'taiesatonhwéntsohse' ne táhseren'. 
<MOH id = 122 >	16 Attokháhtshera' tiakó:wis naiakonhnhé:son tánon' kakwenienhstáhtshera' tánon' kakwatshéhsera'.
<MOH id = 123 >	17 Attokháhtshera' entkáhawe' ne ion'wé:sen tsi ahsónhnheke' eh tho niensaia'ténhawe' tsi nón:we aiesaia'tanónhstate' tsi tahsatóhetste'. 
<MOH id = 124 >	18 Nónhka aieié:na' attokháhtshera' ronatonhnháhere'; attokháhtshera' entiakó:ion' natónhnhets.
<MOH id = 125 >	19 Raottokháhtshera' ne Roiá:ner wahronhwentsísa'; né: tsi niho'nikonhrowá:nen waható:kenhste' tsi karonhiatátie'.
<MOH id = 126 >	 
<MOH id = 127 >	****** Result for Image/Page 7 ******

<MOH id = 130 >	20 Raottokháhtshera' takáhawe' tsi kaniataratátie' tánon' ioronhiarátie' otsikera'shòn:'a entkáhawe' naiokén:nore' nonhwentsà:ke.
<MOH id = 131 >	21 Konièn:'a saienawa'kónhak ne sattokháhtshera' tánon' ne saka'eniónhtshera'. Tóhsa nonwén:ton sá:ti. 
<MOH id = 132 >	22 Ne entiesá:ion' ne satónhnhets naion'wesénhake' tánon' aiesatonhnhà:rake'.
<MOH id = 133 >	23 Skén:nen tsi enhsahtén:ti' tánon' iah nonwén:ton thé:nen tha'taiesahniotá:ko'. 
<MOH id = 134 >	24 Iah thaiesáhteron'ne' ne nó:nen ensentà:wha', tánon' ensaserentí:io'ne' ne tsi niwahsón:tes ensén:ta'we'. 
<MOH id = 136 >	25 Tóhsa tesatate'nikonhrhá:ren ne thaontaiawénhstsi' ne atkaronniáhtshera' aontá:we' tsi ní:ioht ne takaweratá:se' ne ahotí:ra'ne' ne rotirihwanera'ákskon.
<MOH id = 137 >	26 Roiá:ner enhiaia'tanónhstate'. Iah thahathón:tate' ne iahsià:ten'ne' tsi nón:we tewaterístaien.
<MOH id = 138 >	27 Nó:nen ensate'shennaién:ta'ne' sheia'takéhnha nónhka teiotonhwentsóhon. 
<MOH id = 139 >	28 Tóhsa nonwén:ton ne tetsanonhsané:ken tsì:ron "Satehrhá:rat tsik enióhrhen'ne', " tóka' sakwénion ne óksa'k ahsheia'takéhnha'. 
<MOH id = 140 >	29 Tóhsa othé:nen serihwísa nahò:ten' nahshekaré:wahte' ne tesewanonhsané:ken né: tsi iesaniahé:sen.
<MOH id = 141 >	30 Tóhsa ónhka tesewari'wakéhnha akohrèn:shon ne iah othé:nen thia'teioríhonte' ase'kénh ní:se' iah nonwén:ton teiesakaronnì:'on. 
<MOH id = 142 >	31 Tóhsa sheiaten'kéhwhahs ne ionkwe'táksen's tóka' ò:ni' ahsate'nikonhrísa' tho náhsiere' tsi nihontiéhrha'.
<MOH id = 143 >	32 Né: tsi ne Roiá:ner ráhswens nónhka iah tetiakorihwaié:ri nok ne tionkwe'taié:ri kwah otokèn:'en tsi entehshakawéhtahkwe'. 
<MOH id = 144 >	33 Roiá:ner enhà:ren' kahrewahtáhtshera' tsi nón:we nihatì:teron ne rotirihwanera'ákskon nok enhaia'taté:rihste' tsi ratì:teron ne tionkwe'taié:ri 
<MOH id = 145 >	34 Iah othé:nen tehshakoniahé:sen ne iená:ie' nok shakorihwakweniénhstha' nónhka iakoniténhton. 
<MOH id = 146 >	35 Nón:kwe ionttokhahtsherí:io eniontatshennakará:tate' nok nónhka iah teionttókha' nek nen' nè:'e eniontatshennáksa'te.
<MOH id = 147 >	 
<MOH id = 148 >	****** Result for Image/Page 8 ******

<MOH id = 153 >	Iakoia'takéhnhas Attokháhtshera'
<MOH id = 154 >	4 Kwaien'okòn:'a sewatahónhsatat tsi nahò:ten' ne ia'níha enhiarihónnien'. Sewatahonhsí:iohst thó:ne ensewa'nikonhraién:ta'ne'. 
<MOH id = 155 >	2 Tsi nahò:ten' kwarihonnién:ni ioiánere', sewehià:rak ká:ti' akwé:kon. 
<MOH id = 156 >	3 Né:ne shikeksà:'a ì:'i khok rohsken'rakéhte' rotiwiraién:tahkwe'. 
<MOH id = 157 >	4 Rake'níha rakerihonnién:ni, wahèn:ron', "Sehià:rak tsi nahò:ten' enkì:ron' tánon' tóhsa nonwén:ton sasa'nikónhrhen. Tho nà:tser nahò:ten' enkonhró:ri' tánon' enhsónhnheke'. 
<MOH id = 158 >	5 Saién:ta'n ne attokháhtshera' tánon' iekaka'eniónhon! Tóhsa sasa'nikónhrhen tóka' ò:ni' é:ren ahshá:wihte' tsi nahò:ten' wa'kì:ron'. 
<MOH id = 159 >	6 Tóhsa satewén:teht ne attokháhtshera' eniesaia'takéhnha'; shenorónhkhwak tánon' eniesanónhstate'. 
<MOH id = 160 >	7 Naiesaién:ta'ne' ne attokháhtshera' nè:'e aonhà:'a tiorihowá:nen tsi nénhsiere'. Tóka' ó:ia''' nahò:ten' aiesaién:ta'ne', ne ki' saién:ta'n ne iekaka'eniónhon. 
<MOH id = 161 >	8 Senó:ronhkw attokháhtshera', nè:'e ensahsennó:wanahte'. Tsé:na tánon' entí:son kakwenienhstáhtshera'. 
<MOH id = 162 >	9 Í:se' enhsié:na' ne kaia'tanehrakwáhtshera'. "
<MOH id = 163 >	10 Satahónhsatat, konièn:'a. Kwah tokèn:'en tsé:na tsi nahò:ten' konhró:ris, karì:wes enhsónhnheke'. 
<MOH id = 164 >	11 Wa'konrihónnien' ne attokháhtshera' tánon' tkaié:ri tsi ní:ioht tsi ahsónhnheke'.
<MOH id = 165 >	12 Iah othé:nen thaiesathrohóhsten' tsi sathahí:ne' tóka' sarihwakwaríhsion, tánon' iah thaontesahsì:tia'ke' nó:nen tenhsaráhtate'. 
<MOH id = 166 >	13 Tiótkon sehià:rak tsi nahò:ten' wahseweientéhta'ne'. Kaweientehtáhtshera' nè:'e ensonhnhéhkwen — senónhstat ká:ti'.
<MOH id = 167 >	14 Tóhsa tho nón:we iahà:se tsi nón:we iehonnéhtha' ne rotirihwanera'ákskon. Tóhsa ne shéhsehr tsi nihatiweiennò:ten' ne iah tethotirihwaié:ri. 
<MOH id = 168 >	15 Tóhsa tho nà:tser! Satatia'tohtáhrho tsi nón:we iah tetkaié:ri! Tóhsa tsé:na ne io'táksen! Kwah nek ne tesatháhahkw. 
<MOH id = 169 >	16 Rotirihwanera'ákskon iah thahatikwé:ni' nahotí:ta'we' tsik thé:nen nenhóntiere' ne iah tetkaié:ri. Ratiia'tión:ni tánon' iah tehotí:ta's né: tsi iah ónhka tehshakotikarewáhton. 
<MOH id = 170 >	17 Rón:nehre' karihwaksénhtshera' tánon' ateriiohsera'ón:we nè:'e shà:ka ne kákhwa' tánon' nahò:ten' ahatihnekì:ra'.
<MOH id = 171 >	 
<MOH id = 172 >	****** Result for Image/Page 9 ******

<MOH id = 175 >	18 Kí:ken oháha' ronthahí:ne' thotirihwaié:ri tho ní:ioht tsi shí:ken takarahkwíneken'ne', sénha teiohswathe'onhátie' tsi niió:re entiehkè:ne én:wawe'. 
<MOH id = 176 >	19 nè:'e raotiháha' nè:'e rotirihwanéren tho na'tetiò:karas tsi ní:ioht nahsonthèn:ne nè:'e tenhatihra'kwénhtara'ne' né: tsi iah thahóntkahtho' nahò:ten' tahonahsì:tia'ke'.
<MOH id = 177 >	20 Konièn:'a satahonhsí:iohst tsi nahò:ten' enkì:ron'. Satahónhsatat nakewenna'shòn:'a. 
<MOH id = 178 >	21 Tóhsa nonwén:ton sasa'nikónhrhen. Sehià:rak tánon' serià:ne sateweièn:ton. 
<MOH id = 179 >	22 Akewenna'shòn:'a entkáhawe' natónhnhets tánon' ata'karitéhtshera' ne ónhka eniako'nikonhraién:ta'ne'. 
<MOH id = 180 >	23 Se'nikòn:rarak tsi ní:ioht tsi sanonhtónnion; tsi sónhnhe' ne kaieronnítstha' tsi ní:ioht tsi sanonhtonniónkwas. 
<MOH id = 181 >	24 Tóhsa nonwén:ton tsì:ron nahò:ten' iah tó:kenske té:ken, tóhsa thé:nen satsté:rihst nahò:ten' ne onó:wen tánon' ne owenna'shòn:'a naiesathaharákwahte'. 
<MOH id = 182 >	25 Énska tsi nón:we ia'satkáhtho sa'nikonhrahnirónhak tsi sarihwakwaríhsion; tóhsa tasateniá:renht nahsatéhen'. 
<MOH id = 183 >	26 Ioianeréhak tsi ní:ioht tsi enhsate'nikonhrísa' tánon' tsi nenhsátiere' akwé:kon entkaié:ri'ne'.
<MOH id = 184 >	27 Satatia'tohtáhrho ne karihwanéren tánon' iottakwarihsiónhak tsi sahtén:ti. Tóhsa ò:ni' ne tso'kháha ákte' nahsahtén:ti' tsi nón:we niiohahí:io.
<MOH id = 185 >	
<MOH id = 186 >	Wathró:ris Tsi Iah Tetkaié:ri Ne Aienahkwénhawe'
<MOH id = 187 >	5 Konièn:'a, satahonhsí:iohst tánon' satahónhsatat nakwattokháhtshera' tánon' iekaka'eniónhon. 
<MOH id = 188 >	2 Thó:ne ó:nen ensató:kenhse' tsi ní:ioht tsi ahsatoriahnerón:ko' ne tkaié:ri, tánon' ne sawén:na' enwathró:ri' tsi nisa'nikonhrowá:nen.
<MOH id = 189 >	3 Tóka' nakò:ren ró:ne tahshakonoronhkwánion' tóka' nòn:wa tho na'teiotsikhè:tare' tsi ní:ioht ne óshes tánon' tenhonwanoronhkwánion' tho ní:ioht nè:'e na'teiotsikhè:tare',
<MOH id = 190 >	4 nok ki' nó:nen enwateweienén:ta'ne' nek ki' ia'teniotá:tere' ne iotská:ra tánon' ne karonhiakénhsera'. 
<MOH id = 191 >	5 Tho nón:we iensaia'ténhawe' tsi nón:we tionhwentsá:te' ne kenhé:ion; tho nón:we niiothahitáhkhe' tsi nón:we ne kenheià:thne. 
<MOH id = 192 >	6 Iah tho nón:we teiothahitáhkhe' tsi nón:we ne ionhnhe'ón:we; wathaharákwas, tánon' iah teioterièn:tare' oh niiawen'enhátie'.
<MOH id = 193 >	 
<MOH id = 194 >	****** Result for Image/Page 10 ******

<MOH id = 197 >	7 Sewatahónhsatat kwaien'okòn:'a tóhsa nonwén:ton sewa'nikónhrhen tsi nahò:ten' ká:ton. 
<MOH id = 198 >	8 É:ren íseweht kí:ken nikaia'tò:ten! Tóhsa nonwén:ton tsi kèn:teron niahà:sewe'!
<MOH id = 199 >	9 Tóka' tho nienhénsewe', akò:ren ientséhawe' ne kakwenienhstáhtshera' ne í:se' sewawenhkénha, ò:ni' ne ken' nitisewaièn:sa tsi ensewénheie' ne enhatirihón:ni' nè:'e iah tehshakotitén:ras nón:kwe. 
<MOH id = 201 >	10 Hen, thiionkwè:tate' ienhatíhawe' satsho'kowáhtshera', tsi nahò:ten' saio'tèn:'en akò:ren akó:wen enskénhake'. "Sanaktà:ke enhsia'tión:nike' saronhiá:ken tsi kenhé:ions, sa'wà:ron tánon' saieròn:ta' akwé:kon enwatekhwísa', 
<MOH id = 202 >	12 tánon' enhsì:ron', "Oh niiotié:ren tsi iah nonwén:ton thiakeweientéhta'ne'? Oh niiotié:ren tsi iah nonwén:ton tewakathontá:ton nónhka aiontianakwaríhsi'? 
<MOH id = 203 >	13 Iah tewakatahonhsatá:ton ne ionkerihonnién:ni. Iah othé:nen karì:wa' tekheión:ni. 
<MOH id = 204 >	14 Thontaiawénhstsi wa'káttoke' tsi kanèn:rakon wa'katatéha'te'."
<MOH id = 205 >	15 Shekweniénhsthak ne tesenì:teron tánon' ne sanoronhkhwáhtshera' akaonhà:'a khok tashé:ion. 
<MOH id = 206 >	16 Nónhka akò:ren iakón:kwe shewirá:wi iah ki' ní:se' thé:nen thahsatshennonnià:tahkwe'. 
<MOH id = 207 >	17 Ioterihwíson sheien'okòn:'a nó:nen enhontehià:ron' ne aiesaia'takéhnha', iah nakò:ren nón:kwe ne iah tehsheienté:ri. 
<MOH id = 209 >	18 Satshennonníhak ká:ti' tsi saniá:kon tánon' enhsetshén:ri' atonhnhahráhtshera' tsi kí:ken iakón:kwe seniniá:kon iakonkwe'tí:io 
<MOH id = 211 >	19 tánon' iakoia'táhskats tsi ní:ioht ne oskenón:ton, nó:nen iotoriahnerónkwas. Sheríhon nakowén:na' aonté:son' atshennónnia'; sheríhon ká:ti' taiesahkwatá:se' nakonoronhkhwáhtshera'. 
<MOH id = 212 >	20 Konièn:'a oh niiontié:ren nakò:ren iakón:kwe aontahshé:ion' sanoronhkhwáhtshera'? Oh niiontié:ren tsi ne sénha ahserá:ko' ne ieieron'tí:io nakò:ren ró:ne? 
<MOH id = 213 >	21 Roiá:ner akwé:kon tehakà:nere' tsi nihsatiéhrha'. Tsi nón:we nienhénhse', ia'nikòn:rare'. 
<MOH id = 214 >	22 Rotirihwanéren raotiio'ténhsera' tho ní:ioht tsi ní:ioht ne waterístaien. Ne ienhotiià:tenhte'/ieniakoià:tenhte' tsi rotirihwanéren.
<MOH id = 217 >	 
<MOH id = 218 >	****** Result for Image/Page 11 ******

<MOH id = 221 >	23 Enhonníheie' né: tsi iah thahatikwé:ni' nahontatié:na'. Tsi niió:re tsi rotinonhwahró:ri ne ká:ti' iosnó:re' enhonthahíta' tsi iontatia'tata'áhstha'.
<MOH id = 222 >	
<MOH id = 223 >	Ísi' Nón:we Sahonwatihronkà:ten'
<MOH id = 224 >	6 Konièn:'a, wahsehrhá:ratste' ken ahsatáthnerenke' akò:ren iakotká:rote'? 
<MOH id = 225 >	2 Ó:nen ken wa'esahá:ra'se' tsi nihsewennò:ten's tánon' wahsia'totáhrhe'ne' tsi nahò:ten' sarihwisa'à:nhon? 
<MOH id = 227 >	3 Ó:nen ká:ti', konièn:'a eh tho nón:we rao'shatstenhserá:kon ienhiaia'ténhawe', ken' ká:ti' nénhsiere' nahsatatia'tontá:ko': tesahsteríhen tánon' tshe'né:ken ne aonsahiátka'we'. 
<MOH id = 228 >	4 Tóhsa satatenaktóthahs naiesén:ta'we', tóhsa tésta'n nahsatoríshen'. 
<MOH id = 229 >	5 É:ren í:seht tsi nón:we waterístaien tsi ní:ioht ne otsi'tèn:'a tóka' ò:ni' oskenón:ton iote'kwenhátie' ne tóhsa rató:rats ahaié:na'.
<MOH id = 230 >	6 Nè:'e ne ronnentóhrha' ahontéweienste' tsi ní:ioht ne tsike'nhontstókhwi tsi ronnónhnhe'. 
<MOH id = 231 >	7 Iah tehotí:ien ne ónhka ahonwatihén:te'se', 
<MOH id = 232 >	8 nok ki' ronteweièn:tons ne raotíkhwa' tsi niwakénhnhes, rontateweiennén:ta's tá:we' nakohserà:ke. 
<MOH id = 233 >	9 Tó: nikarì:wes ne rentóhrha' enhaia'tión:nike'? Kátke ne kèn:'en enhatkétsko'? 
<MOH id = 234 >	10 Rá:ton, "Ken' nikarihwésha enwakí:ta'we'. Tenkanihsnonhsà:seren' tánon' enkatoríshen'." 
<MOH id = 235 >	11 Tsi ká:ti' nikarì:wes ró:ta's, kenténha tenhóhkwa'te' tsi ní:ioht ne ranenhskwaskó:wa nahonenhrénhten'.
<MOH id = 236 >	12 Iah sha'tékena té:ken tsi nihatiia'tò:ten' ne rotirihwanera'ákskon né: tsi tió:konte' ronnowenhtánions.
<MOH id = 237 >	13 Rontkahrokeríkhons tánon' tehonnihsnonhsaieronnionhá:tons naiesa'nikonhrhà:ten'. 
<MOH id = 238 >	14 Tió:konte' nek ronnonhtonniónkwas nahò:ten' io'táksen nahshakotikarón:ni' tsi nón:we nienhón:ne'.
<MOH id = 239 >	15 Ne tiorì:wa iah ohén:ton thaontonthró:ri' ia'tenhonatierónnion'se', tánon' enhon'wén:ta'ne'.
<MOH id = 240 >	16-19 Tsá:ta niiorì:wake ne Roiá:ner rarihwáhswens, tánon' kwah shakorihwáhswens ò:ni' rori'wáhston: Nónhka iontatón:ni tsi niieia'tò:ten', nónhka ionnowenhtánions, nónhka nahshakonáhsehte' ne iah othé:nen teiakohnhí:kon, nónhka ka'nikonhráksen ionnonhtonniónkwas, nónhka teiakosteríhenhs ne wahétken naióntiere, nónhka ne iakonowénhton tsi nahò:ten' iakorihwahnirá:ton tánon' ieiakokontáhkwen, tánon' ne nónhka teierihwenhawíhtha ne karihwaka'ténhtshera tsi na'tehónteron natenró:sera.
 
<MOH id = 242 >	****** Result for Image/Page 12 ******

<MOH id = 247 >	Ne Aiontatahronkà:ten' ne Kanahkwaiesáhtshera'
<MOH id = 248 >	20 Konièn:'a eh tho nà:tser tsi nahò:ten' ia'níha iahró:ris tánon' tóhsa sasa'nikónhrhen tsi nahò:ten' sa'nisténha iesarihonnién:ni. 
<MOH id = 249 >	21 Tió:konte' ne raotiwenna'shòn:'a serià:ne nón:we na'sateweièn:ton. 
<MOH id = 250 >	22 Tsi nahò:ten' iesarihonnién:ni ensaianénhawe' tsi tesatstikahwhenhátie's tánon' ensanónhstate' tsi niwahsón:tes tánon' ensate'nikòn:ron' tsi niwenhníseres. 
<MOH id = 251 >	23 Tsi nahò:ten' iesahró:ri ne shà:ka ne teiohahseráthe'; ensaháharahte' ensahró:ri' tsi ní:ioht tsi tkaié:ri nahsónhnheke'. 
<MOH id = 252 >	24 Enwá:ton' é:ren enhsatatia'tenhá:wihte' ne iah tetiotirihwaié:ri, ne kí:ken iotiniákhon aotiwenna'shòn:'a naiakonahskanékten' ne ronnón:kwe. 
<MOH id = 253 >	25 Tóhsa ká:ti' iesahskanékten tsi niiotiia'táhskats; tóhsa ne akarihón:ni' aiesaié:na' tsi kontkahrokeríkhons.
<MOH id = 254 >	26 Enwá:ton' ne rón:kwe enháhnha'ne' iah tewattókha' tsik nikanó:ron ne kanà:taro, ase'kénh nenhatenahkwaié:sahte' akwé:kon enhóhton'se' tsi nahò:ten' ró:ien.
<MOH id = 255 >	27 Enhskwé:ni' ken ne ó:tsire' áhshren' sentskwe'nà:ke ne iah thaóntsha' ne satsherónnia'? 
<MOH id = 256 >	28 Enhskwé:ni' ken tsi nón:we nikakè:ron ne iohswen'tataríhen's tho nón:we nenhsahtén:ti' ne iah thahsatia'tátsha' sahsi'tà:ke? 
<MOH id = 257 >	29 Ne ká:ti' sha'teiótteron skátne aietsá:rate' akò:ren ró:ne. Ónhka ká:ti' tho nenhátiere' é:so tsi enharonhiá:ken'. 
<MOH id = 258 >	30 Nón:kwe iah thahonwáhswen' ne ranénhskwas tóka' ratonhkária'ks tánon' atennà:tshera' enhanénhsko'. 
<MOH id = 259 >	31 0k ki' tóka' enhonwahá:ra'se', tsá:ta na'teiotià:sere' tsi akwé:kon enshakária'ke' — enháhtka'we' tsi nahò:ten' ró:ien. 
<MOH id = 260 >	32 Tóka' ká:ti' ne rón:kwe enhatenahkwaié:sahte' ne kén:ton iah teho'nikòn:ra. Kwah nek ne enhatatkarón:ni' tsi rónhnhe'. 
<MOH id = 261 >	33 Enhatatshennáksa'te' tánon' enhonwário'; ienwatkón:tahkwe' tsi enhatéhen'.
	 
<MOH id = 263 >	****** Result for Image/Page 13 ******

<MOH id = 267 >	34 Ase'kénh ne roniá:kon tho nón: tiaonhà:'a enthonà:khwen nó:nen tehonwanahkwáhkwen né: tsi roten'kéhwhen, iah thieió:to'kte' tsi ní:ioht tsi ensehshakokária'khse'. 
<MOH id = 268 >	35 Iah thahaié:na' nahò:ten' ahotkária'khse'; iah ni' nahò:ten' ahonwá:ion' thahawerien'tí:io' naonsahotena'khwenná:wenhse' tsi niió:re tsi rona'khwèn:'en.

<MOH id = 270 >	7 konièn:'a sehià:rak tsi nahò:ten' ká:ton tánon' tóhsa nonwén:ton sasa'nikónhrhen tsi nahò:ten' ká:ton tsi nénhsiere'. 
<MOH id = 271 >	2 Tho nà:tser tsi nahò:ten' ká:ton tánon' enhsónhnheke'. Se'nikòn:rarak ítsher tsi ní:ioht tsi konrihonnién:ni tsi ní:ioht tsi se'nikòn:rare' ne skahrà:ke.
<MOH id = 272 >	3 Sateweièn:ton tiótkon tsi ní:ioht tsi konrihonnién:ni, shiá:ton ne serià:ne. 
<MOH id = 273 >	4 Tasateweien'tón:hahs nattokháhtshera' tsi shí:ken ní:ioht ne sahtsì:'a tánon' ne ka'nikonhraientáhtshera' tsi shí:ken ní:ioht nakwáh ákta tsi tsatén:ro. 
<MOH id = 274 >	5 Ne kí:ken enkenikwé:ni' nahsatatia'tohtáhrho' nakò:ren ronnón:kwe rotiniá:kon tánon' kí:ken konnón:kwe teiotiwennatsikhè:tare' tánon' naiesa'nikonhrotá:ko'.
<MOH id = 275 >	
<MOH id = 276 >	Ión:kwe ne Wathonwisen'tsheráksen
<MOH id = 277 >	6-7 Énska ia'ká:ienhte' iewakatkè:tote' tekatsiserá:ton tsi wakenónhsote', é:so nihá:ti wa'khé:ken' ratinekénhteron's ne aró'kho tehonate'nikonhríson, shaià:ta ká:ti' wa'káttoke' tehotenonhwarorì:tonte'. 
<MOH id = 279 >	8-9 eh tho ì:re' ohahà:ke ákta tsi nón:we nikèn:teron kí:ken ión:kwe, o'karahsnéha ó:nen sha'tetiò:karas.
<MOH id = 280 >	10 Eh tho nontá:we' wa'thiatátken', iotatkwatákwen tsi ní:ioht ne wathonwisen'tsheráksen tánon' iote'nikonhronnihátie'.
<MOH id = 281 >	11 Ioianerenhseráksen tánon' iah teiotehenhserá:ien tiótkon ohahà:ke í:we's, 
<MOH id = 282 >	12 tóka' tsi teiothiósate' sewatié:ren ò:ni' tsi iontkehrontáhkhwa' tiohrhá:re'. 
<MOH id = 283 >	13 Iahohnià:sa' ne ranekénhteron tánon' wa'thonoronhkwánion', wa'thotkà:neren' rakahrà:ke,sok wakèn:ron', 
<MOH id = 285 >	14 “Òn:wa wenhniserá:te' ia'kerihwaié:rite' aterennaientahtsherá:kon tsi wa'konwanatia'tátsha'ahte' ne katshé:nen tánon' onkwatá:tenre' no'wà:ron. Ká:ts skátne tetiatskà:hon. 

<MOH id = 287 >	****** Result for Image/Page 14 ******

<MOH id = 291 >	15 Sok ki' takonia'tisákha'. Tewakatonhontsó:ni nakonia'tatshén:ri' tánon' hé:, kén: íhse's!
<MOH id = 292 >	16 Wakatenaktahserón:ni wahsohkwí:io's ionnitskaráhkhwa' né:ne kwah tioiánere' Egypt nitioné:non.
<MOH id = 293 >	17 Iontia'takon'onhstáhkhwa' tánon' nia'té:kon wenhserákon's tewakátion nakenaktà:ke. 
<MOH id = 294 >	18 Ká:ts ká:ti'! Ahsontakwé:kon tsi tentiatatenó:ronhkwe', eniontiatonhnhà:rake' tsi teniontiatatienawà:kon. 
<MOH id = 295 >	19 Iah tehèn:teron ne ionkeniniá:kon, í:non tsi nón:we niehawé:non. 
<MOH id = 296 >	20 É:so iehohwisténha tánon' iah thaonsà:rawe' tsi niió:re teiahia'khserá:ke." 
<MOH id = 297 >	21 Wahohskanékten' ká:ti', tsi na'teiowennatsikhè:tare' tsi ní:ioht tsi ióhthare' tho ki' niaho'nikonhrénhawe'. 
<MOH id = 298 >	22 Thontaiawénhstsi' ká:ti' waháhsere', rohsharí:ne' tsi shí:ken ní:ioht ne teiotinà:kares wa'konwarióhsere', tsi shí:ken ne oskenón:ton iotia'karóntion tsi nón:we tewaterístaien 
<MOH id = 299 >	23 tsi nón:we ne kaién:kwire' tenwáwehste' awerià:ne. Tho ní:ioht ne raónha tsi ní:ioht ne tsítha/otsi'tèn:'a wa'oié:na' a'á:rakon — iah tehattó:kas tsi iótteron tsi rónhnhe'.
<MOH id = 300 >	24 Ó:nen ká:ti' kwaien'okòn:'a kwah tokèn:'en takwatahónhsatat tsi nahò:ten' enkì:ron'. 
<MOH id = 301 >	25 Tóhsa sewathón:tat kí:ken niionkwe'tò:ten' iakáhawe' ne sewé:ri, tóhsa sewaia'tisákha'. 
<MOH id = 302 >	26 Aónha tkarihón:nis é:so nihá:ti ronnón:kwe wa'akokarón:ni' kenheià:thne iehoné:non, só:tsi é:so nihá:ti naiónhsete'. 
<MOH id = 303 >	27 Tóka' tho iénsewe' tsi tkèn:teron, í:se' ò:ni' eh tho ensewaia'tarátie' tsi tionhwentsá:te' ne ronenhé:ion. Ken' niiohahésha ne kenhé:ion.
<MOH id = 304 >	
<MOH id = 305 >	Takonwarénhsaron ne Attokháhtshera'
<MOH id = 306 >	8 Satahónhsatat! Attokháhtshera' tiakò:nonks. Ne tiorì:wa oh naiá:wen'ne' naiesahronkà:ten'.
<MOH id = 307 >	2O Onontoharà:ke ákta tsi tiohá:te' tánon' tsi teiohahó:ken eh tho ítkate'.
<MOH id = 308 >	3 Tsi ieiontaweià:tha' tsi tkaná:taien, tsi tioten'enhrakahrón:ton tiakò:nonks:

<MOH id = 311 >	****** Result for Image/Page 15 ******

<MOH id = 315 >	4 “Kwa’nekén:nis sewakwé:kon tkwèn:nonks ne onhwentsa'kehró:non.
<MOH id = 316 >	5 Áre'khok ken thiekaié:ri tsi nisate'nikonhríson? Satéweienst ahsate'nikonhrísa'.
<MOH id = 317 >	Tesatenonhwarorì:tonte' ken? Satéweienst ne aiesa'nikòn:rohte'.
<MOH id = 318 >	6 Satahónhsatat ne kwah ionehrákwa akewenna'shòn: 'a; tsi nahò:ten' enkonhró:ri' né:ne tkaié:ri.
<MOH id = 319 >	7 Tsi nahòten' ká:ton né:ne tó:kenske; íkhswens ne onó:wen.
<MOH id = 320 >	8 Akwé:kon tsi nahò:ten' entkatá:ti' tó:kenske; iah teka'nikonhrhà:ton iah ni' thaiakoianáksa'te'.
<MOH id = 321 >	9 Nónhka í:non ia'teiekà:nere' akwé:kon ki' iako'nikonhraién:ta's; nónhka akwé:kon iakoterièn:tare' akwé:kon thiewè:ne'.
<MOH id = 322 >	10 Nè:'e será:ko nahò:ten' enkonrihónnien' né:ne iá:we kahwistarà:ken; ne será:ko ne karihonnienníhtshera' tsi ní:ioht ne kwah tioiánere' ohwistanó:ron.
<MOH id = 323 >	11 Ì:'i ne Attokháhtshera', Ì:'i sénha watiánere' tsi ní:ioht ne ohwistanoron'shòn:'a; iah othé:nen tha'tesatonhontsó:ni ne taionkhí:ren'.
<MOH id = 324 >	12 Ì:'i ne Attokháhtshera' wakka'enionhtsherí:io; wátien ne karihonnienníhtshera' tánon' tetia'torehtahtsherí:io.
<MOH id = 326 >	13 Nó:nen enhtskwénienhste' ne Roiá:ner, énhtshwen' ki' ne karihwáksen; íkhswens nakatkáhtho' tsi nihatiweiennò:ten' nónhka iontatón:ni, ò:ni' ne karihwanéren tánon' ne owenna'shòn:'a ne ka'nikonhrhà:ton.
<MOH id = 327 >	14 Eh tho nitiéhrha' tsi nahò:ten' kate'nikonhrón:nis. Wake'nikonhraientà:tskon tánon' ke'shátste'.
<MOH id = 328 >	15 Kheia'takéhnhahs rotinontiiò:shon nahonterihwahténtia'te' ne raotikoráhsera' tánon' ne ratikó:ra kaianerenhserí:io ahatiianerenhserón:ni'.
<MOH id = 329 >	 
<MOH id = 330 >	****** Result for Image/Page 16 ******

<MOH id = 333 >	16 Akwé:kon ne ratikoráhshon tsi ionhwentsá:te' nè:'e ronterihwahtentià:tha' ne raotinakerahserá:kon, akwé:kon tkahtkà:was kaia'takehnháhtshera', ok ò:ni' ne ronaterihón:ton.
<MOH id = 334 >	17 Khenorónhkhwa' ónhka ionkenorónhkhwa' ne ónhka iontia'tí:saks eniontia'tatshén:ri'.
<MOH id = 335 >	18 Kakwatshéhtshera' tánon' kakwenienhstáhtshera' ata'karitéhtshera' tánon' kaianerehstáhtshera' wátien naontakáhtka'we'.
<MOH id = 336 >	19 Tsi nahò:ten' entkón:ion' ne sénha ioiánere' tsi ní:ioht ne kwah tioiánere' aóskon ohwistanó:ron, ok ò:ni' ne kwah tioiánere' aóskon kahwistarà:ken.
<MOH id = 337 >	20 Tsi tekate'khaháhkhwa' né:ne tkarihwaié:ri; nè:'e wakathahitáhkhe' ne aterihwakwarihsionhtsherá:kon,
<MOH id = 338 >	21 atsho'kowáhtshera entekhé:ion' nónhka ionkenorónhkhwa', tentkà:ra'ne' raotinónhskon ne kanoròn:shon.
<MOH id = 339 >	22 Ne Roiá:ner ì:'i ne kwah tiotierenhtáhkwen ratia'tíson, nè:'e tiohén:ton ne raoio'tenhsera'shòn:'a ne wahón:nise' tkénhne.
<MOH id = 340 >	23 Ì:'i tioterénhton ratia'tíson tsi ní:ioht ne tsi naho'tèn:shon rohsa'ánion ne shontontonhwentsatáhsawen'.
<MOH id = 341 >	24 Ó:nen shiwakenakerá:ton tsi niió:re ne kaniatara'kehkó:wa, tánon' áre'kho shikahné:ko ne iah tha'teiohnekahiò:tsis.
<MOH id = 342 >	25 Ó:nen shiwakenakerá:ton tsi niió:re shiiononténion; ok ò:ni' ne ken' nikanontà:sa,
<MOH id = 343 >	26 tánon' ohén:ton ne Rawenní:io shahronhwentsísa' tánon' tsi kahentakè:ron ok ò:ni' ne sewahtsà:na no'kèn:ra'.
<MOH id = 345 >	27 Eh tho ié:ke'skwe' shaható:kenhste' tsi karonhiá:te', tánon' ò:ni' kaniatara'shòn:'a waható:kenhste' tsi tetiatékhen,
<MOH id = 346 >	 
<MOH id = 347 >	****** Result for Image/Page 17 ******

<MOH id = 350 >	28 wahatokenhstánion' tsi ioronhiarátie's tsi karonhiá:te', tánon' wahahnhotón:ko' ne kaniatara'kehkó:wa tiohnaweró:ton ne ohneka'shòn:'a,
<MOH id = 351 >	29 wahshakóhnha'ne' ne ohneka'shòn:'a ne kaniatara'kehkó:wa tóhsa sénha aontakahnekakará:tate' tsik niió:re wahshakoríhon'. Tho ié:ke'skwe' ne shahrón:ni' tsi nón:we nontoríshen' nonhwéntsa'.
<MOH id = 352 >	30 Skátne iákene'skwe', tsi shí:ken ní:ioht ne ì:'i akenón:wa' akénhake', tahí:ion' nia'tewenhniserá:ke natonhnhahráhtshera', tiótkon wakatonhnháhere' tsi iákene's —
<MOH id = 353 >	31 wakatonhnháhere' tsi ionhwentsá:te' tánon' wakerien'tí:io's tsi nonkwá:ti nonkwehshòn:'a.
<MOH id = 354 >	32 Ó:nen ká:ti', ne ken' nitisewaièn:'a takwatahónhsatat, tho na'sewá:ier nahò:ten' enkì:ron' tánon' ensewatonhnhà:ren'.
<MOH id = 355 >	33 Sewatahónhsatat tsi nahò:ten' wa'etshirihónnien'. Sewattókhak tánon' tóhsa sewatié:saht nahò:ten' wesewathón:te'ne'.
<MOH id = 356 >	34 Nónhka enionkwatahónhsatate' tánon' nónhka nia'tewenhniserá:ke ionkehrhá:re' tsi wakatehnhokà:ronte' tsi nón:we nikì:teron eniakotonhnhà:rake'.
<MOH id = 358 >	35 Nónhka eniontia'tatshén:ri' enietshén:ri' ne ionhnhe'ón:we, tánon' ne Roiá:ner enhawerien'tí:io' ne raotirihwà:ke.
<MOH id = 359 >	36 Nónhka iah thaiontia'tatshén:ri' eniontatkarón:ni'; nónhka iónkhswens konwanorónhkhwa' ne kenhé:ion."
<MOH id = 360 >	
<MOH id = 361 >	
<MOH id = 362 >	Attokháhtshera' tánon' Ononhwarorì:ta'
<MOH id = 363 >	9 Attokháhtshera' iakotenonhsón:ni, tsá:ta ní:kon ka'nikahtó:ton ne ioienawà:kon tsi karonhkwe'náhere'.
<MOH id = 364 >	2 Iakotenhnhà:'on katshé:nen akonwário', iekhwahrà:ne', o'nista'shòn:'a teiakoiéhston ne otsì:tsa' ahatihnekì:ra', tánon' wa'eksahrónnion'. 
<MOH id = 365 >	3 Ia'akoténniehte' akohnhahtshera'shòn:'a kaná:takon niakón:ne' tsi nón:we ne akwáh è:neken tiótte' na'takontí:ta'ne' tánon' iaionathonkarón:ti'.
<MOH id = 366 >	 
<MOH id = 367 >	****** Result for Image/Page 18 ******

<MOH id = 370 >	 
<MOH id = 371 >	4 "Tasewatáweia't ne iah tesewattókha' tánon' ne sewanonhwaró:ri!" tánon' wa'ì:ron',
<MOH id = 372 >	5 "Kásewe, ísewak ne akékhwa' tánon' sewahnekì:ra otsì:tsa' nia'té:kon tewatiehstánion. 
<MOH id = 373 >	6 É:ren sewatatia'tenhá:wiht tsi nón:we nihón:ne's ne iah tehonttókha' tánon' entsónhnheke'. Nè:'e sewáhser ne karihonnienníhtshera'."
<MOH id = 375 >	7 Tóka' enhsate'nién:ten' ahsherihwakwaríhsien' ne rontatkweniénhstha' tóka' ò:ni' ne iah tethotirihwaié:ri, kwah nek ne eniesa'nikonhrakaré:wahte'. 
<MOH id = 376 >	8 Tóhsa nonwén:ton sherihwakwaríhsien ne iontatkweniénhstha'; kwah nek ne eniesatahkwáhswen'. Sok ne ronttókha' ahsherihwakwaríhsien kwah nen' nè:'e eniesakwénienhste'. 
<MOH id = 377 >	9 Iah othé:nen tewatsterístha' nahò:ten' ienhsheiatátia'se' ne ronttókha' sénha nen' nè:'e enhonttókha'ne'. Tsi nahò:ten' enhshehró:ri' ne rotirihwakwaríhsion ne karihwí:io sénha ki' enhoti'nikonhrowáhnha'.
<MOH id = 379 >	10 Tóka' sahská:neks ahsattókhake' teiotonhwentsóhon ki' ne ahtskweniénhsthake' ne Roiá:ner. Tóka' ehtshienté:ri ne Roia'tatokénhti, saienà:'on ki' ne ka'nikonhraientáhtshera'.
<MOH id = 380 >	11 Attokháhtshera' ensá:ion' ne ahsonhnhé:son. 
<MOH id = 381 >	12 Í:se' sonhà:'a enhsatshennonnià:tahkwe' tóka' sá:ien ne attokháhtshera', tánon' tóka' iah thahsié:na', í:se' ki' enhsatatkarón:ni'.
<MOH id = 382 >	13 Ononhwarorì:ta' ne shà:ka tsi ní:ioht ne ión:kwe teioterien'takária tánon' iah tekarihonnién:ni, ò:ni' iah teiotehenhserá:ien. "eh tho kéntskote' tsi iotehnhokà:ronte' tsi ionónhsote' tóka' ò:ni' tho nón:we nikéntskote' ne kwah è:neken tiótte' ne kaná:takon, 
<MOH id = 384 >	15 tiakò:nonks nón:kwe ne iakotohetstonhátie', ok ronónha khok raotirihwà:ke tsi nahò:ten' nè:'e ronnonhtonniónkwas:
<MOH id = 385 >	16 “Tasewatáweia't, tsón:kwe ne iah tekarihonnién:ni!" Ok wakèn:ron, kí:ken sewanonhwaró:ri, 
<MOH id = 386 >	17 “Nè:'e kahnekanénhskwen sénha ne teiotsikhè:tare'. Kana'taranénhskwen sénha iawékon."
<MOH id = 387 >	18 Kí:ken nón:kwe ne wa'tiako'nikonhrakén:ni' iah tehonaterièn:tare' tsi enhonníheie' nónhka aonónhskon ieniontáweia'te', ò:ni' ónhka ó:nen ieiakotaweià:ton tho ki' nón:we ieiá:ko tsi nón:we teiakotonhwentsawe'éhston ne kenhé:ion.
<MOH id = 388 >	
<MOH id = 389 >	****** Result for Image/Page 19 ******

<MOH id = 392 >	Solomon Raorihonnienníhtshera'
<MOH id = 393 >	10 Ne ká:ti' kí:ken Solomon raorihonnienníhtshera': Shakotiien'okòn:'a ne ronttokhahtsherí:io enhshakotikwénienhste' ne shakoti'nihó:kon; ronwatiien'okòn:'a ne rotinonhwaró:ri enioti'nikonhráksen' ki' nè:'e shakoti'nisten'ó:kon.
<MOH id = 394 >	2 Kakwatshéhtshera' enhsié:na' tsi nonkwá: ne iah teioterihwakwaríhsion iah sha'tékena té:ken, nok ne karihwakwarihsiónhtshera' ensa'niá:kenhte' tsi sónhnhe'.
<MOH id = 395 >	3 Roiá:ner iah thahathón:tate' ne tiakorihwaié:ri aiontonhkária'ke', nok ne ionkwe'taksen'okòn:'a iah thahatiié:na' nahò:ten' tehonatonhontsó:ni.
<MOH id = 396 >	4 Awentoráhsera' ensentenhstéhten', nok ne ioio'tenhserahní:ron ensakwatshéhsten'.
<MOH id = 397 >	5 Ónhka ie'nikonhraweiénhen iakote'nikonhríson enierò:roke' kaienthóhsera' nó:nen iotateweiennentà:'on; iotéha aiakotà:sheke' tsi nikahá:wi ieienthókwas.
<MOH id = 398 >	6 Tiakorihwaié:ri enieié:na' kaia'tateríhtshera'. Ne rotirihwanera'ákskon raotiwenna'ó:kon ronhséhtha' tsi ronteriiohseranòn:we tsi nihonnonhnhò:ten'.
<MOH id = 399 >	7 Enhonwenehià:rake' ne thotirihwaié:ri tsi nè:'e ní:ioht ne kaia'tateríhtshera', nok ne iah tetionkwe'taié:ri iosnó:re' enshonwatiia'ta'nikónhrhen'.
<MOH id = 400 >	8 Ón:kwe ne iako'nikonhrí:io enieié:na' nahò:ten' ne tkaié:ri eniontathró:ri'. Ón:kwe ne teiotenonhwarorì:tonte' tsi rontá:tis enhontatkarón:ni'.
<MOH id = 401 >	9 Ón:kwe tiakorihwaié:ri skén:nen tsi ronnonhtónnions tánon' enhotiia'tahnirónhake' nok ne iah tethotirihwaié:ri enhatiia'tató:ken'ne'.
<MOH id = 402 >	10 Ónhka nenieri'wáhsehte' ne karihwakwarihsiónhtshera' ne tkáhas ne taion'nikonhrhá:ren', nok ne ónhka ne orihwí:io ionthró:ris ne nè:'e iakoió'te' ne skén:nen.
<MOH id = 403 >	
<MOH id = 404 >	****** Result for Image/Page 20 ******

<MOH id = 407 >	11 Tiakorihwaié:ri akowenna'shòn:'a tho ní:ioht tsi ní:ne tiohné:kote' ionhnhe'ón:we, nok ne iah tetionkwe'taié:ri akowenna'shòn:'a ionhséhtha' tsi ionteriiohseranòn:we tsi niiakonhnhò:ten.
<MOH id = 408 >	12 Kahswénhtshera' nek tkáhas ka'nikonhrharáhtshera', nok kanoronhkhwáhtshera' tso'nikónhrhens akwé:kon nahò:ten' iako'nikonhraksà:tha'.
<MOH id = 409 >	13 Ón:kwe ne iako'nikonhrowá:nen karihwí:io's tsi enhontá:ti', nok ne iah tehoti'nikonhraientà:tskon teiotonhwentsóhon nahonwatihré:wahte'.
<MOH id = 410 >	14 Ne ronttókha akwé:kon enhatiié:na ne karihonnienníhtshera tsi ní:kon enhatikwé:ni, nok ne rotinonhwaró:ri nó:nen enthontá:ti, ka'nikonhrharáhtshera iah í:non tétewe's.
<MOH id = 411 >	15 Atsho'kowáhtshera' iakoia'tanónhstats ne rotikwátshe'; kententéhtshera' ehtà:ke iakaón:nis ne iakó:ten.
<MOH id = 412 >	16 Tsi eniakónhnheke' ne teniakoterihwa'serákwahse' ne kaio'tenhserí:io iakoió'te', nok ne karihwáksen nek tkáhas sénha é:so karihwáksen.
<MOH id = 413 >	17 Ón:kwe ne eniontahónhsatate' naiontaterihwakwaríhsien' eniakónhnheke', nok ónhka iah thaierihwaié:na' tsi teie'nióhsken's, iótteron ki' ne raotirihwà:ke.
<MOH id = 414 >	18 Ónhka ionhséhtha' atatshwénhsera' iakonó:wen. Ónhka teionterihwarenià:tha' tánon' teierihwenhawíhtha' iakononhwaró:ri ki'.
<MOH id = 415 >	19 Sénha é:so enhsatá:ti', sénha watié:sen nahserihwanéra'ke'. Tóka' sate'nikonhrattókha', tha'tenhsató:tate'.
<MOH id = 416 >	20 Ne tiakonkwe'taié:ri, akowenna'shòn:'a ne shà:ka ne aóskon kahwistarà:ken; nok ne iakorihwanera'ákskon tsi ní:ioht tsi ronnonhtónnions iah sha'tékena té:ken.
<MOH id = 417 >	21 Tiakorihwaié:ri akowenna'shòn:'a é:so eniakoia'takéhnha' nón:kwe, ok ní:se' enhskwé:ni' enhsatatáhsehte' tsi nisanonhwaró:ri.
<MOH id = 418 >	22 Roiá:ner raoia'tateríhtshera' enión:ni' naiesakwátshe'ne' tánon' iah othé:nen teká:ien ne aiesa'nikonhráksa'te'.
<MOH id = 419 >	23 Teiotenonhwarorì:tonte' naiontonhnhà:ren' ne thé:nen naióntiere' ne wahétken. Nón:kwe roti'nikonhrowá:nen ronon'wéskwani nahò:ten' wattokhahtsherí:io.
<MOH id = 420 >	 
<MOH id = 421 >	****** Result for Image/Page 21 ******

<MOH id = 424 >	24 Ne tionkwe'taié:ris ratiié:nas nahò:ten' ronhská:neks. Nok ne iah tetionkwe'taié:ris ne enhatiié:na' nahò:ten' kwah aonhà:'a thatitshà:nis.
<MOH id = 425 >	25 Nó:nen tekaweratá:ses éntewe', ówera' ienhotiia'ténhawe' ne iah tethotirihwaié:ri iah káneka thenshonnè:sheke', ok ne thotirihwaié:ri tiótkon skén:nen enhonnónhnheke'.
<MOH id = 426 >	26 Tóhsa nonwén:ton rentóhrha' ahiaió'tenhse'; tho ní:ioht tsi tenhiaterien'takáriahte' tsi ní:ioht toseráhtha'/iotsi'tsátken aió:ra'ne' senawirà:ke tóka' ò:ni' taiesaièn:kwaro'se' ne skahrà:ke.
<MOH id = 427 >	27 Tshewén:narahkw ne Roiá:ner, sénha enhsonhnhé:son. Ne ionkwe'táksen's ronnihé:ions ohén:ton tsi niió:re ienkáhewe'.
<MOH id = 428 >	28 Nahò:ten' ne tionkwe'taié:ri ronhská:neks eh tho nón:we ieniakoia'ténhawe' tsi nonkwá: natonhnhahráhtshera', nok ne ionkwe'táksen's iah othé:nen tehotihrharahtsherá:ien tsi nahò:ten' ronhská:neks. "Roiá:ner shakoia'tanónhstats ne iakorihwakwaríhsion, nok enhshakorihwáhton'te' nónhka iah tetierihwaié:rits.
<MOH id = 431 >	30 Nón:kwe tiakorihwaié:ri tiótkon skén:nen tsi ratinákere', nok ne iah tetiakorihwaié:ri iah ki' tho thahatinákereke' tsi ionhwentsá:te'.
<MOH id = 432 >	31 Tiakorihwaié:ri nón:kwe nek tiontá:tis ne karihwí:io's, nok ne awen'náhson entkawenníneken'ne' karihwáksen tenkatáhston' ki'.
<MOH id = 433 >	32 Thotirihwaié:ri kawenní:io’s nahò:ten' enthatiwenníneken'ne' nok ne ronnonkwe'táksen's nek ne thatiwenníneken's ne ahshakoti'nikonhrakaré:wahte'.
<MOH id = 434 >	
<MOH id = 435 >	11 Roiá:ner ráhswens nónhka ie'nikonhrhà:tha' naiekon'tsherihá:ren'. Rotonhnháhere' nónhka tkaié:ri tsi ní:tsi iekon'tsheriháhrha'.
<MOH id = 436 >	2 Nón:kwe nónhka iontatkweniénhstha' iosnó:re' eniontéhen', ne ká:ti' sénha ioiánere' ne tóhsa ahsatatkwénienhste'. Ne wattokhahtsherí:io.
<MOH id = 437 >	3 Tóka' tehsonkwe'taié:ri ne ki' ensaianénhawe' ne tkarihwaié:ri. Nón:kwe ne iah thaón:ton' nahsheniáhese' ronónha ki' enhontatáhton'te' tsi iah tehotirihwakwaríhsion.
<MOH id = 439 >	 
<MOH id = 440 >	****** Result for Image/Page 22 ******

<MOH id = 443 >	4 Kakwatshéhsera' iah othé:nen thaiesaia'takéhnha' nó:nen entewenhniserá:teke' tensáhkwa'te' kenhé:ion, tóka' sarihwakwaríhsion ensa'niá:kenhte' tsi sónhnhe'.
<MOH id = 444 >	5 Aterihwakwarihsiónhtshera' ne tionkwe'taié:ri sénha watié:sen tiakó:wis tsi iakónhnhe', nok ne iah tetiakorihwaié:ri ronónha ki' ienhontatià:tenhte'.
<MOH id = 445 >	6 Ne kaiánere' iako'niakénhtha' nónhka iakorihwakwaríhsion, nok tóka' ónhka iah thahsheniáhese' ronónha enhontáthnerenke' ne tsi nihonatétshen.
<MOH id = 446 >	7 Nó:nen ne iah tethotirihwaié:ri enhonníheie' raonahskanéktshera' ò:ni' enkénheie'. Tóka' kakwatshéhsera' ahseniáhehse' kwah nen' nè:'e iah othé:nen tetkáhas.
<MOH id = 447 >	8 Ne tionkwe'taié:ri iakoia'tanónhstats ne othé:nen taion'nikonhrhá:ren', nok ne enhatiié:na' ka'nikonhrharáhtshera' ne iah tethotirihwaié:ri.
<MOH id = 448 >	9 Enwá:ton' eniesakarón:ni' tsi rotíhthare' ne iah tehotiniiohserá:ien nok ne ronte'nikonhrattókha' eniesa'niá:kenhte'.
<MOH id = 449 >	10 Tsi kaná:taien ronatonhnháhere' nón:kwe ne thotirihwaié:ri nó:nen tho niiohtonhátie' tsi nihotirihò:ten', tánon' ronatshennón:ni nó:nen enhonníheie' ne iah tethotirihwaié:ri.
<MOH id = 450 >	11 Tsi kaná:taien enkahsennowáhnha' ne tionkwe'taié:ri's enkonwaia'taté:rihste', nok ne enken'táksa'te' raotiwén:na' ne iah tethotirihwaié:ri.
<MOH id = 451 >	12 Teiotenonhwarorì:tonte' ónhka ahshekenhren'serón:ni'. Tóka' tesa'nikonhráthe' tha'tenhsató:tate ki'.
<MOH id = 452 >	13 Iah ónhka ne teierihwenhawíhtha' thahsheniáhese' tsi nahò:ten' ioterihwahséhton, nok enwá:ton' enhsheniáhese' nónhka tiakonkwe’taié:ri.
<MOH id = 453 >	14 Tsi kanakerahserá:ien enkaia'táhton' tóka' iah teká:ien nónhka ahatinèn:rine'. Tóka' é:so rotí:ien ne thonte'nikonhratkà:was ne shakoti'nikonhrá:wis ne kén:ton tsi enhotiia'tahnirónhake'.
<MOH id = 455 >	15 Tóka' enhserihwanòn:we'ne' nahskária'ke' ne iah tehtshienté:ri rotká:rote', ensehsatateri'wáhsten'. Ne sénha ioiánere' sarihwà:ke ne tóhsa tahserihwáhsnie'ne'.
<MOH id = 456 >	 
<MOH id = 457 >	****** Result for Image/Page 23 ******

<MOH id = 460 >	16 Iakón:kwe ne iakotonkwe'tatkwéniens tánon' tiakorihwaié:ri enhshekwénienhste' ki'. Iotéha ne iakón:kwe iah teiakotonkwe'tatkwéniens. Nónhka iakentóhrha' iah ki' nonwén:ton thaiakohwistaién:take', nok nón:kwe iakohskehnhà:se' eniakokwátshe'ne'.
<MOH id = 462 >	17 Entehsataterihwaié:ritste' tóka' tisarihwaié:ri. Tóka' sonkwe'táksen í:se' khok enhsatatkaré:wahte'.
<MOH id = 463 >	18 Nónhka ne iah tetiakorihwaié:ri iah othé:nen kwah tha'taiontèn:tsha'. Nok tóka' tho nénhsiere' tsi nahò:ten' tkaié:ri kwah ki' iorihwí:io tsi tensaterihwa'serákwahse'.
<MOH id = 464 >	19 Nónhka iakote'nikonhríson ne tkaié:ri eniakónhnheke', nok ne ónhka entiekón:tahkwe' ne iah tetkaié:ri eniaíheie'.
<MOH id = 465 >	20 Roiá:ner ráhswens nónhka wahétken ionnonhtónnion, nok shakonorónhkhwa' nónhka tierihwaié:rits.
<MOH id = 466 >	21 Saterièn:tarak ne iah tetiakorihwaié:ri enionthré:wahte' nok nónhka tiakorihwaié:ri enie'niá:ken'ne' naionthré:wahte'.
<MOH id = 467 >	22 Ión:kwe ne ioia'táhskats tánon' iah tewattókha' ne aontaionte'nién:tenhste' ohwistanó:ron anihsnónhsawi kwéskwes ka'nionhsà:ke aieniión:ten'.
<MOH id = 468 >	23 Tiótkon tkáhas ne ioiánere' tsi nahò:ten' tehonatonhwentsó:ni ne thotirihwaié:ri; nok ne iah tethotirihwaié:ri othé:nen enhatiié:na' onkwe'takwé:kon eniakonà:khwen'!
<MOH id = 469 >	24 Ótia'ke' nón:kwe rontiesáhtha' raotihwísta' tánon' sha'té:ioht tsi sénha enhotikwátshe'ne'. Ronátia'ke' rati'nikòn:rare', tánon' sha'té:ioht tsi sénha enhotiténhta'ne'. 
<MOH id = 470 >	25 Tasarihwaié:rik tho néntewe' ensakwátshe'ne'. Shehsnié:nen nakohrèn:shon tánon' í:se' ò:ni' eniesahsnié:nen'.
<MOH id = 471 >	26 Ón:kwe enhonwakenhren'serón:ni' nónhka rateweièn:tons ká:nen, rohrhá:re' ne sénha aonthará:tate' tsi nikanó:ron, nok tenhonwanonhwerá:ton' nónhka óksa'k enhatkè:ron'.
<MOH id = 472 >	27 Tóka' ioiánere' tsi nahò:ten' íhsehre' ahsaterihwahténhtia'te' eniesakwénienhste'. Nok tóka' ne sesakonhátie' tahsheia'nikonhrhá:ren' ka'nikonhrharáhtshera' ki' enhsié:na'.
<MOH id = 473 >	 

<MOH id = 477 >	28 Nónhka ne teiekà:nere' akokwatshéhsera' tho neniá:wen'ne' tsi ní:ioht ne kanenna'kè:ne iotenerahtaténion, nok ne tiakorihwaié:ri eniakokwátshe'ne' tsi ní:ioht ne ónerahte' ióhskats ne akenhnhà:ke.
<MOH id = 478 >	29 Nónhka tiéhas kahwatsí:rakon ne ka'nikonhrharáhtshera' iah ki' othé:nen thia'tahonatá:tenre'. Nónhka iakononhwaró:ri tiótkon kahnháhtshera' enkénhake' ne ronttokhahtsherí:io.
<MOH id = 479 >	30 Tkarihwaié:ri tiakó:wis natónhnhets, nok ne ateriiohsera'ón:we akwé:kon ienskáhawe'.
<MOH id = 480 >	31 Nónhka tiakorihwaié:ri teniakoterihwa'serákwahse' kèn:'en tsi ionhwentsá:te', kwah ká:ti' orihwí:io saterièn:tarak nónhka iah tetiakorihwaié:ri tánon' iakorihwanéren tsi enionthré:wahte'.

<MOH id = 484 >	12 Nónhka ienorónhkhwa' ne karihonnienníhtshera' eniontshennón:ni' nahshehró:ri' nahò:ten' iah tethotirihwaierí:ton. Iah ki' tewattokhahtsherí:io nónhka iéhswens naiontaterihwakwaríhsien'.
<MOH id = 486 >	2 Roiá:ner rawerien'tí:io's nón:kwe tiakorihwaié:ri, enhshakohré:wahte' nónhka ionte'nikonhrón:nis ne karihwáksen.
<MOH id = 487 >	3 Karihwanera'ákhsera' iah teiakó:wis skén:nen aionnonhtónnionhwe', nok ne thotirihwaié:ri énska'k ne tsi nihotirihwahní:ron.
<MOH id = 488 >	4 Rón:kwe roniá:kon ne tiakorihwaié:ri nè:'e raotonhnhahráhtshera' tánon' raonaiéhsera'; nok ne rón:kwe roniá:kon ne thonwá:wis atehénhsera' kwah ne shà:ka ne takwa'áhson raohstièn:takon aóntien'.
<MOH id = 489 >	5 Nón:kwe iakorihwakwaríhsion ioiánere' tsi teniesarihwáhsnie'se'; nónhka iah tetiakorihwaié:ri nek ne aiesa'nikonhrhà:ten'.
<MOH id = 490 >	6 Raotiwén:na' ne rotirihwanera'ákskon iakohséhtha', nok ne raotiwén:na' ne thotirihwaié:ri eniako'niá:kenhte' nónhka iontathteronhkwén:nis.
<MOH id = 491 >	7 Rotirihwanera'ákskon ne ienhotiià:tenhte' tánon' iah othé:nen thahonthwatsirón:ni', nok ne thotirihwaié:ri raotihwá:tsire' enhonnónhnheke'.
<MOH id = 492 >	 
<MOH id = 493 >	****** Result for Image/Page 25 ******

<MOH id = 496 >	8 Tóka' tesa'nikonhráthe', eniesahsennakará:tate'; tóka' iah tehsate'nikonhrattókha', nón:kwe ehtà:ke eniehsón:ni'.
<MOH id = 497 >	9 Ne sénha ioiánere' sha'tetisewátte' skátne aiesewaió'ten' naietsónhnheke' tsi ní:ioht ne ahsatathará:tate' nok ahsatonhkária'ke'.
<MOH id = 498 >	10 Tionkwe'taié:ri tehshakotíhsnie' raotitshenen'ó:kon, nok ne rotirihwanera'ákskon shakotiiesáhtha' nen' nè:'e.
<MOH id = 499 >	11 Raiénthos ne rotste'niá:ron é:so ki' enhoién:take' nahò:ten' à:rake' nok ne tehotenonhwarorì:tonte' ratenhniserakaiónhstha' iah othé:nen tekarihwáhsta tsi nihatiéhrha'.
<MOH id = 500 >	12 Akwé:kon nón:kwe ne iah tethotirihwaié:ri nek tehonatonhwentsó:ni ahatitshén:ri' tsi nahò:ten' karihwáksen ken' niahatí:iere', nok ne tionkwe'taié:ri tiótkon ne rotirihwahní:ron.
<MOH id = 501 >	13 Ne iah tethotirihwaié:ri ne ienhotiià:tenhte' ne raotiwén:na', nok ne rotirihwakwaríhsion iah nen' nè:'e tha'tahon'nikonhrhá:ren'.
<MOH id = 502 >	14 Ne tkawenní:io tsi nahò:ten' tensaterihwa'serákwahse' tsi nahò:ten' enhsì:ron' tánon' tsi nenhsátiere', ne enhsié:na' tsi ki' nahò:ten' tesatèn:tshon.
<MOH id = 503 >	15 Nón:kwe ne iah tha'tehoti'nikonhráthe' tiótkon rón:nehre' thatiié:rits tsi nihontiéhrha'. Ne tehoti'nikonhráthe' enhontahónhsatate' nahò:ten' ahonwati'nikòn:ron'.
<MOH id = 504 >	16 Nó:nen tehotenonhwarorì:tonte' enhonà:khwen', óksa'k wè:ne' enhrón:ni'. Nón:kwe ne teiako'nikonhráthe' iah wè:ne' thahonnón:ni' nahonwati'nikonhrakaré:wahte'.
<MOH id = 505 >	17 Nó:nen tkaié:ri tsi nahò:ten' entehsatá:ti', aterihwakwarihsiónhtshera' ki' enwatkwé:ni' nok ne onó:wen nek nè:'e tkáhas ne iah teioterihwakwaríhsion.
<MOH id = 506 >	18 Iah tewanonhtonnionhtsherí:io nowenna'shòn:'a tho ní:tsi ensakaré:wahte' tsi ní:ioht ne a'share'kó:wa, sok ne tkawennaié:ri's enwá:ton' ensátsen'te'.
<MOH id = 507 >	19 Onó:wen ken' niionhnhésha, nok ne tkarihwaié:ri enionhnhe'ón:we' nen' nè:'e.
<MOH id = 508 >	 
<MOH id = 509 >	****** Result for Image/Page 26 ******

<MOH id = 512 >	20 Nónhka ronte'nikonhrón:nis ne karihwahétken kwah í:ken tsi enshontateri'wáhsten', nónhka iakoió'te' ne ioiánere' enietshén:ri' atonhnhahráhtshera'.
<MOH id = 513 >	21 Iah othé:nen thaiakoià:tawen' ne wahétken ne tiakorihwaié:ri, nok ne iah tetionkwe'taié:ri nek ne enhatiié:na' ne tahon'nikonhrhá:ren'.
<MOH id = 514 >	22 Roiá:ner shakotahkwáhswens ne iakonó:wen, nok rawerien'tí:io's nónhka tho nenié:iere' tsi nahò:ten' iakorihwíson.
<MOH id = 515 >	23 Nón:kwe ne teiako'nikonhráthe' tha'teniontó:tate' tsi nahò:ten' iakoterién:tare', nok ne iah tha'tehoti'nikonhráthe' enhatirihó:wanahte' tsi iah tekarihonnién:ni.
<MOH id = 516 >	24 Ioio'tenhserahní:ron entí:son' ka'shatsténhsera'; awentoráhsera' entkáhawe' ne kanahskwaiesáhton.
<MOH id = 517 >	25 Ka'nikonhrharáhtshera' ensanénhsko' ne atonhnhahráhtshera', nok ne kawenní:io's ensa'nikonhrakétsko'.
<MOH id = 518 >	26 Nónhka thorihwaié:ri enhoianénhawe' ne ronatén:ro, nok né:ne ronathahitáhkhe' iah tethotirihwaié:ri enhontia'táhton'.
<MOH id = 519 >	27 Tóka' sentóhrha', iah nonwén:ton thiahsié:na' nahò:ten' sesakonhátie', tóka' saio'tèn:tskon/satshà:ni enhsié:na' ki' ne ahtsho'kowáhtshera'.
<MOH id = 520 >	28 Aterihwakwarihsiónhtshera' niiothahí:non ne ionhnhe'ón:we; ok ne karihwanéren tho ne iothahí:non ne kenhé:ion.

<MOH id = 523 >	13 Ratiksa'okòn:'a ne ronte'nikonhrattókha' enhshakonatahónhsatate' ronwatiien'okòn:'a nó:nen enhshakotirihwakwaríhsien', sok ne rati'nikonhráksen só:tsi rontatón:ni iah tehón:nehre' ahonthró:ri' nahò:ten' iah tetkaié:ri tsi nihontiéhrha'.
<MOH id = 524 >	2 Nón:kwe ne tiakorihwaié:ri teniakoterihwa'serákwahse' tsi nahò:ten' entiewenníneken'ne', sok ne shakoti'nikonhrha'tén:nis ne khok rontonhkarià:ktha' ne tahshakoti'nikonhrhá:ren'.
<MOH id = 526 >	3 Se'nikòn:rarak tsi nahò:ten' enhsì:ron' tánon' enhsenónhstate' tsi sónhnhe'. Nónhka iah teha'nikòn:rare' tsi nahò:ten' thatá:tis enhoia'táhton'te'.

<MOH id = 529 >	****** Result for Image/Page 27 ******

<MOH id = 532 >	4 iah othé:nen tekáhsta nahò:ten' tehotonhwentsó:ni ne rentóhrha', iah ki' nonwén:ton thiahaié:na'. Ne rotshà:ni akwé:kon nen' nè:'e enhaié:na' tsi nahò:ten' tehotonhwentsó:ni.
<MOH id = 533 >	5 Nón:kwe tionkwe'taié:ri iéhswens ne onó:wen, nok ne raotiwenna'shòn:'a ne iah tetionkwe'taié:ri iotéha tánon' iah teiotkwéniens.
<MOH id = 534 >	6 Tkarihwaié:ri iakoia'tanónhstats ne iah othé:nen teiako'nhì:kon; karihwanéren ne ieniakoià:tenhte' ne rotirihwanera'ákskon.
<MOH id = 535 >	7 Ótia'ke' nón:kwe í:ienhre' iakokwátshe', nok iah othé:nen teiakó:ien, ótia'ke' í:ienhre' iakó:ten nok é:so kakwatshéhsera' iakó:ien.
<MOH id = 536 >	8 Ne rotikwátshe' ó:nen'k tsi raotihwísta' énhontste' nahati'niá:kenhte' tsi ronnónhnhe', nok ne rotí:ten iah ne ónhka thaón:ton' nahonwatihterónhkwen'.
<MOH id = 537 >	9 Ne tionkwe'taié:ri tsi shí:ken ní:ne akwáh teiohahseráthe' tsi teiohswáthe'; nok ne rotirihwanera'ákskon kwah nen' nè:'e tsi shí:ken ní:ioht ne tewani'tonhkwaríkhons ó:nen thó:ha aòn:swa' ne oháhsera'.
<MOH id = 538 >	10 Aontatonníhtshera' nek tkáhas taion'nikonhrhá:ren'. Ne sénha wattokhahtsherí:io nahseri'wanón:ton' naiesa'nikòn:ron'.
<MOH id = 539 >	11 Tóka' só:tsi watié:sen tsi enhsakwátshe'ne' sénha iosnó:re' entsisá:ti'. Tóka' sénha wentó:re' tahsatèn:tsha' sénha ki' é:so ensaién:take'.
<MOH id = 540 >	12 Nó:nen ahskanéktshera' tewaskwa'serontáhkwen, awé:ri ki' ò:ni' enwa'nikonhrò:kten', nok nahskanéktshera' eh tho naiá:wen'ne' tentkà:ra'ne' natonhnhahráhtshera'.
<MOH id = 541 >	13 Tóka' iah thahsié:na' ne ka'nikonhrí:io, seri'wanóntha' ki' nè:'e ka'nikonhrharáhtshera'; íhtsher ka'nikonhrí:io ne ensa'niá:kenhte'.
<MOH id = 542 >	14 Tsi nahò:ten' eniesarihónnien' ne roti'nikonhrowá:nen's tsi shí:ken ní:ioht ne iohnáwerote' ne tsi sónhnhe' entkáhawe' natónhnhets. Eniesaia'takéhnha' nahse'niá:ken'ne' nó:nen ióthteron tá:we' tsi sónhnhe'.
<MOH id = 543 >	15 Iako'nikonhrowanáhtha' tenwatèn:tsha' ne ahskwénienhste', nok nónhka iah thaón:ton' naiontateniáhese' tho ki' nón: nihonathahitáhkhe' tsi nón:we nahontkarón:ni'.
 
<MOH id = 545 >	****** Result for Image/Page 28 ******

<MOH id = 549 >	16 Nón:kwe ne ronate'nikonhríson tiótkon enhonnonhtonnión:ko' nohén:ton thé:nen ken' niahatí:iere', nok ne iah tha'tehoti'nikonhráthe' tehonterihwarenià:tha' nen' nè:'e tsi iah tehonte'nikonhrattókha'.
<MOH id = 550 >	17 Nónhka ratirihwenhá:wi ne iah tehsheniahé:sen, nek entkáhawe' ne ka'nikonhrharáhtshera', nok ne ónhka sheniahé:sen entkáhawe' ne skén:nen.
<MOH id = 551 >	18 Nónhka ne kwah iah tha'tehonatonhontsó:ni nahatiweientéhta'ne' eniakoténhton tánon' eniontatéha'te'. Nónhka eniontahónhsatate' ne aiakorihwakwarihsiónhake' eniontatkwénienhste' ki'.
<MOH id = 552 >	19 Ion'wé:sen nahsié:na' nahò:ten' sahská:neks! Nón:kwe ne tehonatenonhwarorì:tonte' iah tehonthón:tats é:ren ahón:nehte' ne karihwaneren'èn:ke.
<MOH id = 553 >	20 Skátne sewé:shek ne ronttókha' í:se' ò:ni' ensattókha'ne'. Tóka' enhsatenro'serón:ni' ne iah tehonte'nikonhrattókha' eniesakarón:ni'.
<MOH id = 554 >	21 Ka'nikonhrharáhtshera' rotíhsere's ne rotirihwanéren tsik nón:we nienhón:ne', nok ne thotirihwaié:ri tenhonaterihwa'serákwahse' tsi nahò:ten' ioianerè:shon.
<MOH id = 555 >	22 Thonnonkwe'taié:ri nó:nen enhonníheie' né:ne shakonatere'okòn:'a enhatiié:na' ne raonatsho'kowáhtshera', nok ne iah tetionkwe'taié:ri nó:nen enhonníheie' ne raonatsho'kowáhtshera' nen' nè:'e enhatiié:na' ne tionkwe'taié:ri.
<MOH id = 556 >	23 Kahéhta' ne iah tewátston é:so aontaióha ne atennà:tshera' raotirihwà:ke ne rotitenhténion, nok kí:ken iah tethotirihwaié:ri ratíhnhes nahatiiéntho'.
<MOH id = 557 >	24 Tóka' iah thahshehré:wahte' sheien'okòn:'a, iah ki' tehshenorónhkhwa'. Tóka' shenorónhkhwa' enhsherihwakwaríhsien' ki'.
<MOH id = 559 >	25 Ne thotirihwaié:ri tiótkon rotí:ien nahò:ten' ahón:neke', nok ne iah tethotirihwaié:ri tiótkon rontonhkária’ks.
<MOH id = 560 >	
<MOH id = 561 >	
<MOH id = 562 >	14 Kahwá:tsire' tsi nón:we nihatì:teron tóka' ionte'nikonhrattókha' ne tiakoniarotáhrhon akwé:kon ki' ronatonhnháhere' tánon' rotiia'tahní:ron. 
<MOH id = 563 >	 
<MOH id = 564 >	****** Result for Image/Page 29 ******

<MOH id = 567 >	Tóka' ne iakón:kwe iah teionte'nikonrattókha' enkahwatsirahríhsi' ki'.
<MOH id = 568 >	2 Sarihwakwarihsiónhak tánon' wè:ne' són:ni tsi tsherihwakweniénhstha' Roiá:ner; tóka' iah tesarihwakwaríhsion wè:ne' són:nis tsi iah tehtsherihwakweniénhstha'.
<MOH id = 570 >	3 Ratiná:ie' tehonatenonhwarorì:tonte' só:tsi é:so rontá:tis; raotiwenna'shòn:'a ne ronttókha' ne enhotiia'tanónhstate'.
<MOH id = 571 >	4 Tóka' iah tesanáhskwaien ne tiohnhónskwaron rá:tsin ne aontahatihéntho' ie'tarakahrhathóhstha' iah ki' thé:nen thakaién:take' tsi senekeraientáhkhwa', tóka' sanáhskwaien tentkà:rake' ne ká:nen.
<MOH id = 572 >	5 Nónhka sheniahé:sen naierihwahní:rate' iah ki' thaionnó:wenhte', nónhka ne iah tehsheniahé:sen nek nen' nè:'e enionnowenhtánion'.
<MOH id = 573 >	6 Nón:kwe ne iontatkweniénhstha' iah nonwén:ton tha'taiako'nikonhráthe'ne', nónhka ionte'nikonhrattókha' watié:sen naieweientéhta'ne'.
<MOH id = 574 >	7 É:ren í:seht tsi nón:we nihón:ne's ne tehonatenonhwarorì:tonte' iah othé:nen tehotí:ien nahò:ten' aiesarihónnien'.
<MOH id = 575 >	8 Oh nontié:ren ne rattókha' tsi teiako'nikonhráthe'? Né: tsi roterièn:tare' tsi nihatiéhrha'. Oh nontié:ren ne iah tha'teho'nikonhráthe' tsi tehotenonhwarorì:tonte'? Né: tsi ì:rehre' raonhà:'ak roterièn:tare'.
<MOH id = 577 >	9 Nón:kwe tehonatenonhwarorì:tonte' iah othé:nen tehontsterístha' nahatirihwanéra'ke', nok ne tionkwe'taié:ri tehonatonhwentsó:ni naonsahonwati'nikónhrhen'se'.
<MOH id = 578 >	10 Satonhnhahráhtshera' í:se' khok sá:wen; nahò:ten' ne iotská:ra í:se' khok sá:wen. Iah ónhka tha'taieseniié:na'.
<MOH id = 579 >	11 Nón:kwe tiakorihwaié:ri akonónhsa' shé:kon enká:take' nok ne iakorihwanera'ákskon ó:nen nen' nè:'e teniakotenonhsarenién:ni.
<MOH id = 580 >	12 Tsi nahò:ten' sanonhtónnions íhsehre' tkaié:ri tsi nón: sathahitáhkhe' tóka' nòn:wa tho nón: iensaia'ténhawe' tsi nón:we ne kenheià:thne.	 

<MOH id = 582 >	****** Result for Image/Page 30 ******

<MOH id = 585 >	13 Kaieshónhtshera'/kasteristáhtshera' tóka' nòn:wa enwáhsehte' ne ka'nikonhraksénhtshera'. Nó:nen enwatóhetste' ne atonhnhahráhtshera' nek ne ia'tentsotá:tenre' naiesa'nikonhráksen'.
<MOH id = 586 >	14 Nón:kwe ne iah tetiakorihwaié:ri enieié:na' tsi nahò:ten' teiakotèn:tshon. Nok ne tionkwe'taié:ri teniakoterihwa'serákwahse' tsi nahò:ten' iakoio'tèn:'en.
<MOH id = 587 >	15 Rononhwaró:ri tsik nahò:ten' enthréhtahkwe'; nok ne tehoti'nikonhráthe' rati'nikòn:rare' tsi niahonenonhátie'.
<MOH id = 588 >	16 Nón:kwe tehoti'nikonhráthe' rati'nikòn:rare' tóhsa tahati'nióhsken'ne', nok ne iah tha'tehoti'nikonhráthe' iah thia'tehonnonhtónnions só:tsi tehotihsterihèn:tskon.
<MOH id = 589 >	17 Nón:kwe ne ratina'kwahseró:hen's teiotenonhwarorì:tonte' tsi nenhontieránion'; ok ne tehoti'nikonhráthe' tha'tehonató:te'.
<MOH id = 590 >	18 Nón:kwe ne iah tekarihonnién:ni ononhwarori'tó:kon tehontawénrie's tehonatèn:tshon tsi nahò:ten' enhatiié:na', nok ne ronttókha' tenhonaterihwa'serákwahse' ne karihonnienníhtshera'.
<MOH id = 591 >	19 Nón:kwe ne iah tethotirihwaié:ri tenhontshà:kete' raotihén:ton ne thotirihwaié:ri tánon' enhonwati'né:ken' ne nahonwatiia'takéhnha'.
<MOH id = 592 >	20 Iah ónhka tehonwatinòn:we's ne rotí:ten iah ò:ni' ne tehonnonhsané:ken, nok ne rotikwátshe' ronatenro'serakà:te'.
<MOH id = 593 >	21 Tóka' tesatonhwentsó:ni naiesatonhnhà:rake', shé:tenr ne iakó:ten; karihwáksen nónhka ahshekèn:ron'.
<MOH id = 594 >	22 Tenhsatèn:tsha' ne aiesaniáhese' tánon' aiesakwénienhste' nakorèn:shon tóka' ne ensaió'ten' ne tkarihwaié:ri. Tóka' ne ensaió'ten' ne io'táksen, kwah tokèn:'en tenhsaterien'tawénrie'.
<MOH id = 595 >	23 Saió'ten tánon' tenhsatèn:tsha' nahsonhnhéhkwen; tóka' nek ne enhsitskó:take' nek ne sáhthare' ensenténhton ki'.
<MOH id = 596 >	24 Nón:kwe ne ionte'nikonhrattókha' kakwatshéhsera' teniakoterihwa'serákwahse', nok ne rotinonhwaró:ri tho ní:ioht tsi ronwatiienté:ri tsi tehonatenonhwarorì:tonte'.
<MOH id = 597 >	25 Nónhka naierihwaié:rite' naionthró:ri' norihwí:io enienónhstate' natónhnhets; nó:nen enionnó:wenhte' enhshakonatenhní:non' nón:kwe.

<MOH id = 600 >	****** Result for Image/Page 31 ******

<MOH id = 603 >	26 Nahonwakwénienhste' ne Roiá:ner tkáhas ne rón:kwe skén:nen ahanonhtonniónheke' ok ò:ni' raohwá:tsire'.
<MOH id = 604 >	27 Tesatonhwentsó:ni ken ahse'niá:ken'ne' ne kenhé:ion? Ehtskweniénhsthak ne Roiá:ner ase'kénh ne thatkà:was natónhnhets.
<MOH id = 605 >	28 Ronontí:io rao'shatsténhsera' ne tkawenní:io tó: niiá:kon nón:kwe shakohá:wi; tóka' iah káneka nón:kwe iah ki' othé:nen teharihwáhsta.
<MOH id = 606 >	29 Tóka' sa'nikonhrí:io, tesa'nikonhráthe' ki', tóka' sena'kwahseró:hen, nek ne enhshena'tón:hahse' tsi tesatenonhwarorì:tonte'.
<MOH id = 607 >	30 Nanonhtonniónhtshera' skén:nen tkáhas naiesata'karí:teke', nok ne aten'kehwháhtshera' ne shà:ka ne takwa'áhson.
<MOH id = 608 >	31 Tóka' enhshetenhstéhten' ne iakotenhténion, enhtshe'nikonhrakaré:wahte' Rawenní:io ne shakoia'tíson; tóka' tenhsheiahrhò:ton' ne iakó:ten Rawenní:io enhtshennó:wanahte'.
<MOH id = 609 >	32 Nón:kwe ne rotirihwanera'ákskon ronónha enhontatenón:waien' né: tsi karihwáksen tsi nihontiéhrha', nok ne tionkwe'taié:ri enhotiia'tanónhstate' né: tsi ronatonkwe'takwaríhsion.
<MOH id = 610 >	33 Attokháhtshera' eh tho í:wa raoti'nikòn:rakon ne tehoti'nikonhráthe' nok ne tehonatenonhwarorì:tonte' iah othé:nen tehonaterièn:tare' nahò:ten' nen' nè:'e nattokháhtshera'.
<MOH id = 611 >	34 Nón:kwe tiakorihwaié:ri ne ión:nis ne kanakerahserá:kon enkanakerahseriióhake' ki'; karihwanéren tkáhas atehénhsera' ne kanakerahserá:kon.
<MOH id = 612 >	35 Rotinontí:io's ronatshennón:ni nó:nen ne ronateríhonte' thatiié:rits tsi nihontiéhrha', nok ne iah tethatiié:rits enhshakotihré:wahte'.
<MOH id = 613 >	
<MOH id = 614 >	
<MOH id = 615 >	15 Tóka' skenèn:'a tsi tenhserihwa'será:ko' shaht/shakt enwá:ton' ne kana'khwénhtshera', nok ne kana'khwenhserá:kon
<MOH id = 616 >	nowén:na' sénha eniakona'kón:ni'.
<MOH id = 617 >	2 Nó:nen ne ronttokhahtsherí:io nón:kwe enthontá:ti', entisa'nikonhratihéntho' tsi nahò:ten' ronaterièn:tare'. Nok ne iah tehonttókha' nek ne thontá:tis nahò:ten' iah orì:wa' té:ken.

<MOH id = 620 >	****** Result for Image/Page 32 ******

<MOH id = 623 >	3 Roiá:ner tehakà:nere' tsi niiá:wen's tsik nón:we, tetehshonkwakà:nere' tsi nitewatiéhrha' tóka' ken tkaié:ri tóka' ò:ni' tewarihwanéra'ks.
<MOH id = 624 >	4 Kawenní:io's tkáhas natónhnhets, nok ne iotewennatská:ra't nek nen' nè:'e naiako'nikonhrakaré:wahte'.
<MOH id = 625 >	5 Teiotenonhwarorì:tonte' ne tóhsa ahsié:na' nahò:ten' ne iesaièn:'a iesarihonnién:ni, wattokhatsherí:io nahsié:na' nahò:ten' eniesarihwakwaríhsien'.
<MOH id = 626 >	6 Nón:kwe thotirihwaié:ri enhatihá:wake' raonatsho'kowáhtshera', nok ne iah tethotirihwaié:ri enhonáhton'se' nó:nen éntewe' ka'nikonhrharáhtshera'.
<MOH id = 628 >	7 Nón:kwe tehoti'nikonhráthe', attokháhtshera' tehonrenià:tha', iah ki' nen' nè:'e ne rotinonhwaró:ri.
<MOH id = 629 >	8 Roiá:ner rotonhnháhere' nó:nen tionkwe'taié:ri ronaterén:naien, nok ráhswens ne thatíhas karihwiiose'okòn:'a ne rotirihwanéren.
<MOH id = 630 >	9 Roiá:ner ráhswens tsi nihotiianerenhserò:ten' ne ronnonkwe'táksen, nok shakonorónhkhwa' nónhka tierihwaié:rits.
<MOH id = 631 >	10 Tóka' tho nénhsiere' tsi nahò:ten' iah tetkaié:ri, kwah í:ken tsi enhsathré:wahte'; enhsíheie' tóka' iah thahsatateríhon' ne ahserihwakwaríhsi'.
<MOH id = 632 >	11 Ok ò:ni' ne ronenhé:ion tsi nón:we thón:ne's akwé:kon Roiá:ner niehoterièn:tare' tsi nítioht; oh ká:ti' naiá:wen'ne' ahtshitewatahséhten' tsi nahò:ten' onkwerià:ne í:wa?
<MOH id = 633 >	12 Nón:kwe rontatkweniénhstha' iah tehatinòn:we's nónhka tahonwatiwénne'ke'; iah nonwén:ton thahshakotiri'wanón:tonhse' ahonwati'nikòn:ron' ne tehoti'nikonhráthe'.
<MOH id = 635 >	13 Nó:nen nón:kwe ronatonhnháhere', rotikonhsaiéshon, nó:nen roti'nikonhráksen's enthoti'nikòn:ren'ne'.
<MOH id = 636 >	14 Nón:kwe ne tehoti'nikonhráthe' tehonatonhwentsó:ni sénha é:so nahatiweientéhta'ne', nok ne iah tha'tehoti'nikonhráthe' sha'tehatinòn:we's tsi iah tekarihonnién:ni.
<MOH id = 637 >	15 Tsi ronnónhnhe' rotí:ten tió:konte' tehotihniotátie', nón:kwe iakotonhnháhere' tió:konte' ne ion'wé:sen tsi ronnónhnhe'.
<MOH id = 638 >	 
<MOH id = 639 >	****** Result for Image/Page 33 ******

<MOH id = 642 >	16 Ne sénha ioiánere' naiesenténhton tánon' ahtshetshahníhseke' ne Roiá:ner tsi ní:ne aiesakwatshéhake' tánon' taiesa'nikonhrhá:rake'.
<MOH id = 643 >	17 Ne sénha ioiánere' ase'shòn:'a aiésewake' nón:kwe shenorónhkhwa' tsi ní:ne skátne taiesewá:tonte' ne kwah tka'wahrí:io tóka' tesewatátshwens.
<MOH id = 644 >	18 Ne iena'kwahseró:hen/iena'kwasnó:re' tkáhas ne taieri'wakéhnha', nok ne iako'nikonhrí:io tkáhas ne skén:nen.
<MOH id = 645 >	19 Tóka' sentóhrha', tsik nienhénhse' akwé:kon nienwentó:reke', tóka' sarihwakwaríhsion iah ki' othé:nen tha'tahsa'nikonhrhá:ren'.
<MOH id = 646 >	20 Ratiksa'okòn:'a ne ronttokhahtsherí:io shakonatonhnhahrá:ni ne ronwati'níha. Nek ne rotinonhwaró:ri shakotíhswens ne shakoti'nisténha.
<MOH id = 647 >	21 Nón:kwe ne iah tha'teiako'nikonhráthe' ronatonhnháhere' tsi rotinonhwaró:ri, nok ne ronttokhahtsherí:io eh tho nihatiiéhrha' tsi nahò:ten' tkaié:ri.
<MOH id = 648 >	22 Tsé:na akwé:kon ne ka'nikonhrí:io tsi naiesaten'nikòn:ron' tánon' ensaianeráhsten'; tóka' iah tho tháhsiere' ensarihwanó:ron'se' ki'.
<MOH id = 649 >	23 Iotonhnhà:raht nó:nen enhsetshén:ri' ne kwah tkawennaié:ri tsi nahò:ten' saterihwahtentià:ton!
<MOH id = 650 >	24 Nón:kwe ne teiako'nikonhráthe' ne enionthahíta' ne iónhnhe' ne è:neken nieiawé:non, iah ki' tsi niiohahò:ten' ne ehtà:ke ne nieiawé:non kenhé:ion.
<MOH id = 651 >	25 Roiá:ner enhshakononhsaríhsien' ne rontatón:ni, nek tsi enhanónhstate' tsi nahò:ten' iakó:ien ne iakotenhrè:'ons.
<MOH id = 652 >	26 Roiá:ner ráhswens ne iah tewanonhtonnionhtsherí:io, nok rawerien'tí:io's nowenna'shòn:'a ne watenro'serí:io.
<MOH id = 653 >	27 Tóka' enhsate'nién:ten' ne iah tetkarihwaié:ri tahshna'néta' tsi tahsatèn:tsha', ienhsheia'tenhá:wihte' ne sahwá:tsire' tsi tensewa'nikonhrhá:ren'. Tóhsa othé:nen tsé:na nahò:ten' iah tetkarihwaié:ri aiesatkária'khse' nothé:nen tánon' karì:wes enhsónhnheke'.
 
<MOH id = 656 >	****** Result for Image/Page 34 ******

<MOH id = 659 >	28 Nón:kwe tiakorihwaié:ri enionnonhtonnión:ko' ohén:ton tsi niió:re tenierihwa'será:ko'. Nón:kwe ne ionkwe'táksen's iosnó:re' tenhatirihwa'será:ko', sok entkáhawe' ka'nikonhrharáhtshera'.
<MOH id = 660 >	29 Nó:nen nón:kwe tiakorihwaié:ri enionterén:naien', Roiá:ner rotahónhsate', nónhka iah tetiakorihwaié:ri iah thahshakotahónhsatate'.
<MOH id = 661 >	30 Iakokonhsaieshónnion entkáhawe' nahsatonhnhà:ren'. Nó:nen enhserihwà:ronke' karihwí:io's sénha enhsonhnhí:io'ne'.
<MOH id = 662 >	31 Tóka' kwah tokèn:'en enhsatahónhsatate' nónhka naiesarihwakwaríhsien', tesa'nikonhráthe ki'.
<MOH id = 663 >	32 Tóka' iah thahsatahónhsatate' nahsié:na' nahò:ten' naiesaweientéhten' í:se' ki' enhsatatkarón:ni'. Tóka' enhsié:na' ne aiesatakwaríhsien' tensa'nikonhráthe'ne' ki'.
<MOH id = 664 >	33 Ahtskweniénhsthake' Roiá:ner ensarihónnien' ne taiesa'nikonhráthe'ne'. Ó:nen'k tsi enhsaní:tenhte' nohén:ton nenhskwé:ni' nahsié:na' kakwenienhstáhtshera'.

<MOH id = 666 >	16 Enwá:ton' aietewaten'nikonhrísa' nok Rawenní:io ki' nohnà:ken enthatá:ti'.
<MOH id = 667 >	2 Íhsehre' tsi sanonhtónnion akwé:kon tkaié:ri tsi nihsatiéhrha' nok ki' Roiá:ner tenhiaia'tó:rehte' tsi nahò:ten' saten'nikonhríson.
<MOH id = 668 >	3 Ehtshe'né:ken Roiá:ner ahaia'taté:rihste' tsi nahò:ten' wahsate'nikonhrísa' eh thó:ne ensaterihwahténtia'se'.
<MOH id = 669 >	4 Akwé:kon ne Roiá:ner tsi nahò:ten' róhson nieionateríhonte'; tsi niahonenonhátie' ne rotirihwanera'ákskon enhatiia'táhton'.
<MOH id = 670 >	5 Roiá:ner ráhswens nónhka iakotkenhronniáhtskon; iah nonwén:ton thahati'niá:ken'ne' tsi ahshakohré:wahte'.
<MOH id = 671 >	6 Sarihwatokénhak tánon' sanitenrahtskónhak, Rawenní:io enshia'nikónhrhen'se' tsi sarihwanéren. Tshewén:narahkw ne Roiá:ner tánon' iah othé:nen ne karihwáksen thaiesá:ra'ne'.
<MOH id = 672 >	7 Nó:nen enhtshe'nikonhraié:rite' Roiá:ner, enhskwé:ni' ne iesáhswens ahsheiatenro'serónnien'.
<MOH id = 674 >	8 Ne sénha ioiánere' ne ostón:ha tahsatèn:tsha' tóka' tkarihwaié:ri, tsi ní:ne é:so tahsatèn:tsha' tánon' iah tetkaié:ri tsi ní:ioht tsi wesaién:ta'ne'.
 
<MOH id = 676 >	****** Result for Image/Page 35 ******

<MOH id = 679 >	9 Enwá:ton' í:se' enhsate'nikonhrísa', nok Rawenní:io ki' enhiaianénhawe' tsi nenhsátiere'.
<MOH id = 680 >	10 Ronontí:io tsi thatá:tis Ronhnhe'ón:we thó:wis ne ka'shatsténhsera'; tsi nahò:ten' enharihwísa' tiótkon tkaié:ri.
<MOH id = 681 >	11 Roiá:ner tehotonhwentsó:ni tsi kakon'tsheríhare' tánon' ne ate'nienténhtshera' aontakaié:rike' nahò:ten' watenhní:non ne kwah aontakarihwaié:rike'.
<MOH id = 682 >	12 Rotinontí:io's iah thahatiié:na' ne karihwanéren, ase'kénh aterihwakwarihsiónhtshera' tkáhas ne kakoráhsera' aka'shátsteke'.
<MOH id = 683 >	13 Ronontí:io tehotonhwentsó:ni ahothón:teke' ne orihwí:io tánon' enhshakorihwakwénienhste' nónhka iah teiakonó:wen.
<MOH id = 684 >	14 Nónhka ionttokhahtsherí:io enionte'nién:ten' nahatonhnhà:rake' ne ronontí:io. Tóka' enhonà:khwen' ne ronontí:io, tóka' nòn:wa ónhka'k eniaíheie'.
<MOH id = 685 >	15 Ronontí:io nónhka entehshakóhnhe' ne shà:ka ne kenkwitè:ne/kokwitè:ne ioronhiarátie's/ohtsì:kera' tkáhas naiokén:nore—eh tho ká:ien natónhnhets.
<MOH id = 686 >	16 Ioiánere kwah sénha ísi' non tsi ioiánere naiesaièn:take wattokhahtsherí:io tánon' karihonnienníhtshera tsi ní:ioht ne ohwistanó:ron tánon' kahwistarà:ken.
<MOH id = 687 >	17 Nónhka tionkwe'taié:ri tho nón:we enionthahaté:ko tsi iohatátie ne karihwanéren; saten'nikón:raren ká:ti' tsi nón:we wesenonhátie—tóka' ne ensa'niá:kenhte.
<MOH id = 688 >	18 Kanaiéhtshera eniakohshá:rine tsi nonkwá ne karihwaiesáhtshera, tánon' atkenronniáhtshera ehtà:ke niiakoia'ténhas.
<MOH id = 689 >	19 Ne sénha ioiánere nahsaní:tenhte tánon' aiesenténhton tsi ní:ioht ne ahsheiatia'táhrhahse ne ronatkenhronniá:tskon tánon' ahshié:na tsi nahò:ten' rotinénhskwen.
<MOH id = 690 >	20 Satahonhsí:iohst tsi nahò:ten' eniesarihónnien, ne ensakwáhtshe'ne; ehtsheniáhes Roiá:ner tánon' ensatonhnhá:rake.
 
<MOH id = 694 >	****** Result for Image/Page 36 ******

<MOH id = 697 >	21 Nónhka teho'nikonhráthe' tánon' rotonkwe'tíson ronwaienté:ri tsi ro'nikonhraientà:tskon. Sénha ron'wé:sen tsi enthatá:ti' sénha ki' enthonwéhtahkwe'.
<MOH id = 698 >	22 Attokháhtshera' tiohné:kote' ne iónhnhe' nónhka teiako'nikonhráthe' nok ahsate'nién:ten' ahsherihónnien' ne iah tha'teiako'nikonhráthe' iah sha'tékena té:ken.
<MOH id = 699 >	23 Nón:kwe roti'nikonhrattókha' enhonnonhtonnión:ko' ohén:ton enthontá:ti'; tsi ká:ti' nahò:ten' enhonnì:ron' sénha ki' enhonwanatahónhsatate'.
<MOH id = 700 >	24 Kawenní:io's ne shà:ka ne otsi'nahkontahkwà:ne ne óshes —teiotsikhè:tare' nahsátken'se' tánon' iakaohnhiióhstha'.
<MOH id = 701 >	25 Tsi nahò:ten' íhsehre' tkaié:ri tsi niiohahò:ten' sathahitáhkhe' tóka' eh tho nón: niensaia'ténhawe' tsi nón:we kenhé:ion.
<MOH id = 702 >	26 Rón:kwe ne roió'te' rotonhkarià:kskon sénha enhahkwísron' enhoió'ten' né: tsi enhawerien'tí:io' nó:nen tenshatskà:hon.
<MOH id = 703 >	27 Nón:kwe ne iah tethotirihwaié:ri ronné:saks ne ahshakotikarón:ni' nakotia'kè:shon; ok ò:ni' wátsha's tsi thatiwenníneken's.
<MOH id = 704 >	28 Nón:kwe ne iah tetionkwe'taié:ri teierihwenhawíhtha'; ò:ni' tahshakona'nikonhrhá:ren' tánon' tahshakotikháhsi' natenro'sera'shòn:'a.
<MOH id = 705 >	29 Nón:kwe ne rati'nikonhrahétken's shakonanowenhtén:nis ne rontenro'shòn:'a tánon' nek enhshakonahshá:rine' nahshakotikarón:ni'.
<MOH id = 706 >	30 Se'nikòn:rarak nón:kwe rotikonhsaiéshon tánon' rontkahrokeríkhons tsi teiesakà:nere'; karihwáksen tsi nahò:ten' ronnonhtonniónkwas.
<MOH id = 707 >	31 Ne tiakorihwaié:ri teniakoterihwa'serákwahse' eniakonhnhé:son; ata'kenhróhkhwa' niiakononhkwiserò:ten' ne shà:ka tsi ní:ioht kakwenienhstáhtshera' teiakoterón:rote'.
<MOH id = 708 >	32 Ne sénha ioiánere' ne iako'nikonhrí:io tsi ní:ioht ne aiako'shatstenhserowanénhake'. Ne sénha ioiánere' aontahsanónhton' tsi sónhnhe' tsi ní:ioht ne aontahsahnónhton' tsi kanataién:ton.
	 
<MOH id = 710 >	****** Result for Image/Page 37 ******

<MOH id = 713 >	33 Nón:kwe tehatí:iens tsi ní:ioht tsi nahatiweientéhta'ne' Rawenní:io raononhtonniónhtshera', nok ki' Rawenní:io raonhà:'a thanónhtons tsi nieniá:wen'ne'.

<MOH id = 715 >	17 Ne sénha ioiánere' iona'watsistahní:ron kanà:taro áhseke' tánon' skén:nen ahsanonhtonniónhake' tsi ní:ioht ne akakhwà:rake' tánon' tetkáhere' ka'nikonhrharáhtshera' kanónhskon.



<MOH id = 716 >	2 Kí:ken rahnhà:tshera' rattokhahtsherí:io ne è:neken enshotohetstáhkwen ne raia'takwe'ní:io roièn:'a né: tsi tehotenonhwarorì:tonte' tánon' ne rahnhà:tshera' knahò:ten'k enhaié:na' ne kakwatshéhtshera'.
<MOH id = 718 >	3 Ohwistanó:ron tánon' kahwistarà:ken tsi iotékha' teionatohétston, nok nón:kwe akawé:ri Roiá:ner ne nen' nè:'e tenhaia'tó:rehte'.
<MOH id = 719 >	4 Nón:kwe ne iah tetiakorihwaié:ri ne iontahónhsatats nahò:ten' karihwáksen's, tánon' ne rotinó:wen's onó:wen ne rontahónhsatats.
<MOH id = 720 >	5 Tóka' thenhsheié:ron' iakotenhténion, enhtshe'nikonhrakaré:wahte' Rawenní:io ase'kénh ne shakoia'tíson. Ensathré:wahte' tóka' enhsatshennón:ni' nónhka iakotera'swaksèn:'en.
<MOH id = 722 >	6 Kahsótshera' ratiná:ie' tsi nonkwá: ne shakonatere'okòn:'a, ne shà:ka ne eksa'okòn:'a ratiná:ie'/rotira'sè:se' tsi roti'nisténhshen tánon' roti'níhshen.
<MOH id = 723 >	7 Nón:kwe iakotonkwe'tatkwéniens iah teiakonó:wen, nón:kwe ne teiakotenonhwarorì:tonte' iah sha'tékena té:ken nahò:ten' enhonnì:ron'.
<MOH id = 724 >	8 Ótia'ke' nón:kwe í:ienhre'k tóka' entehshwistake'tó:ten' ne eniakohskátsten'; tsi ní:tsi thonehtáhkwen akwé:kon ne enkakwatá:ko'.
<MOH id = 725 >	9 Tóka' íhsehre' nón:kwe aiesanòn:we'ne', sashe'nikónhrhen's nó:nen eniesakarón:ni'. Tóka' enhsehià:rake' nahò:ten' io'táksen's tentsatenro'seráksen' ne ki'.
<MOH id = 726 >	10 Nón:kwe ne teiako'nikonhráthe' sénha é:so enieweientéhta'ne' ne énska khok aiontattéhten' tsi ní:ioht tehotenonhwarorì:tonte' ok ò:ni' énska tewen'niáwe' ahonwanonhwáre'ke' iah ki' thahaweientéhta'ne'.
	 
<MOH id = 729 >	****** Result for Image/Page 38 ******
	
<MOH id = 733 >	11 Kenhé:ion éntewe' tsi ní:ioht iah tehotennitenráhtskon rarihwakarénie's tsi nonkwá: ne iah tetionkwe'taié:ri né: tsi tiótkon ka'nikonhrharáhtshera' tehonawénrie'.
<MOH id = 734 >	12 Ne sénha ioiánere' taietsátera'ne' ne konwa'nisténha ohkwá:ri konwawiranénhskwen tsi ní:ioht ne taietsátera'ne' rononhwaró:ri iah orì:wa' té:ken tsi nihatiéhrha'.
<MOH id = 735 >	13 Tóka' ne ensehskária'kte' ne wahétken ne aonaktà:ke ne ioiánere', iah ki' nonwén:ton é:ren thá:wehte' ne io'táksen ne sanónhskon.
<MOH id = 736 >	14 Nentewatáhsawen' tahsatewennotón:ko' ne shà:ka aontontié:renhte' ne takà:rihte' ohné:ka' tsi ieiò:re' tewahsónhtote'; téstahst ohén:ton tsi niió:re ísi' nón: nienhén:we'.
<MOH id = 737 >	15 Tahsheia'tó:rehte' ne iah teiako'nhì:kon tóka' ò:ni' aonsahsheiáhtka'we' ne iakorihwanéren — tetsá:ron ráhswens Roiá:ner.
<MOH id = 738 >	16 Iah thé: tekáhsta ahsathwistakarón:ni' ahtsheweientéhten' ne rononhwaró:ri ase'kénh iah teho'nikonhraientà:tskon.
<MOH id = 739 >	17 Atenrò:sera' tiótkon wè:ne' ronnón:nis ne raotinoronhkhwáhtshera'. Kahwá:tsire' ionkwahrhá:re' naontaionkhíhnhe' nó:nen tentewa'nikonhrhá:ren'.
<MOH id = 740 >	18 Nek ne ónhka iah teiako'nikòn:ra aiehrhá:ratste' ne aierihwanòn:we'ne' nakò:ren iakotká:rote'.
<MOH id = 741 >	19 Ahsenonhwè:sheke' karihwanéren ne shà:ka senòn:we's ne tahsa'nikohnhrhá:ren'. Tóka' tió:konte' tehsataterénhsarons, seri'wanóntha' ki' ne ka'nikonhrharáhtshera'.
<MOH id = 742 >	20 Nónhka ionnonhtónnions tánon' tiontá:tis ne wahétken iakohrhá:rek ki' ne iah othé:nen nahò:ten' ioiánere' aietshén:ri' — nek kakaronniáhtshera'.
<MOH id = 743 >	21 Iah othé:nen teká:ien nek ne aontaiako'nikòn:ren'ne' tánon' aiako'nikonhráksen' nonkwá: iakowí:raien ne teiotenonhwarorì:tonte' tsi nihontiéhrha'.
<MOH id = 744 >	22 Satonhnhà:rak ne entkáhawe' ensata'karí:teke'. Tóka' tió:konte' sa'nikonhrèn:ton skenèn:'a tsi enhsíheie'.
<MOH id = 745 >	 
<MOH id = 746 >	****** Result for Image/Page 39 ******

<MOH id = 749 >	23 Ratirihwénhtha' ne iah tethotirihwaié:ri ratiié:nas ioterihwahséhton nahonatkária'khse' sok iah tetkaié:ri tsi enhatirì:wenhte'.
<MOH id = 750 >	24 Nónhka teiako'nikonhráthe' ia'teiekà:nere' ne tkarihwaié:ri tsi naióntiere', nok ne teiakotenonhwarorì:tonte' iah nen' nè:'e thahanonhtonnión:ko' tsi nón:we wahawenonhátie'.
<MOH id = 751 >	25 Ratiksa'okòn:'a ne tehonatenonhwarorì:tonte' shakoti'nikonhraksà:tha' raoti'níhsera' tánon' ne raoti'nisténhsera' iotská:ra tsi ianonhtónnion.
<MOH id = 752 >	26 Iah tetkaié:ri nahsheiónnien' naiekária'ke' ne iah othé:nen tha'teiako'niohskèn:'en; kaianerénhsera' ne ka'nikonhrhà:ton iah teioiánere' ne tionkwe'taié:ri aionthré:wahte'.
<MOH id = 753 >	27 Nónhka ronaterièn:tare' tsi nihontiéhrha' iah tió:konte' tehotíhthare'. Nón:kwe ne tha'tehonató:te' ratika'enionhtsherí:io. 
<MOH id = 754 >	28 Tóka' ò:ni' énhsehre'k ne rotinonhwaró:ri tehoti'nikonhráthe' tánon' ronttókha' tóka' tha'tehonató:te' tánon' ronatskwé:kon.

<MOH id = 758 >	18 Nón:kwe ne iah tehontén:ros nakohrèn:shon rononhà:'a khok rontatè:iahre'; akwé:kon ratirihwáia'ks tsi nahò:ten' akohrèn:shon ronaterièn:tare' nahò:ten' tkaié:ri.
<MOH id = 759 >	2 Nónhka tehotenonhwarorì:tonte' iah othé:nen tehatsterístha' tóka' ken ro'nikonhraién:ta's tóka' ni' ken iah; nek khok tehotonhwentsó:ni nahshakona'tón:hahse' tsi niió:re tsi ì:rehre' teho'nikonhráthe'.
<MOH id = 760 >	3 Karihwaksen'ó:kon tánon' atehénhsera' ne íkene'. Nok tóka' ensá:ti' ne atatkwenienhstáhtshera', ne ia'tensewatté:ni' theniesaié:ron'.
<MOH id = 761 >	4 Nón:kwe nakowenna'shòn:'a enwá:ton' ne entkáhawe' attokháhtshera', ne taié:ren' tsi niiohnó:tes kaniatara'kehkó:wa, tánon' tsi nikahnekí:io tsi kahionhatátie'.
<MOH id = 762 >	5 Iah tetkaié:ri naontahshéhnhe' nón:kwe iako'nhì:kon tánon' naontahsheiato'ktákwen' ne aterihwakwarihsiónhtshera' nónhka iah othé:nen teiako'nhì:kon.
<MOH id = 763 >	6 Nó:nen rononhwaró:ri tenharihwakéhnha' rari'wanóntha' nahonwanonhwenhserário'.

<MOH id = 765 >	****** Result for Image/Page 40 ******

<MOH id = 768 >	7 Nó:nen rononhwaró:ri enthatá:ti' ehtà:ke nienhatáthawe'; tsi waterístaien enhoié:na' tsi ní:ioht tsi róhthare'.
<MOH id = 769 >	8 Taierihwenhá:wihte' tsi iawékon tewanòn:we's iaietewahnéhkwane'!
<MOH id = 770 >	9 Ón:kwe ne iakentóhrha' sha'tewahétken tsi ní:ioht ne ónhka ionteron'ónhtha'.
<MOH id = 771 >	10 Roiá:ner ne táhtsheren' ne kwah tio'nikahtahní:ron, tsi nón:we enwá:ton' niá:ien' ne tionkwe'taié:ri ne skén:nen aionnonhtonniónhake'. 
<MOH id = 772 >	11 Sok ne rotikwátshe' rón:nehre'k raotikwatshéhsera' enhotinónhstate' tsi shí:ken ní:ioht ne kwah iorihwahní:ron è:neken tiótte' tewahsónhtote' teiohkwatasè:ton tsi kaná:taien.
<MOH id = 773 >	12 Iah ónhka thatskwénienhste' tsik roniténhton; nón:kwe iontatón:ni tho néntewe' tsi eniontatkarón:ni'.
<MOH id = 774 >	13 Satahónhsatat ohén:ton ne tenhserihwa'será:ko'. Tóka' iah tho tháhsiere' iah ki' tha'tesa'nikonhráthe' tánon' enhshe'nikonhrakaré:wahte'.
<MOH id = 775 >	14 Tsi sanonhtónnions sahská:neks nahsónhnheke' ne ensáhawe' nó:nen sanonhwáktani, tóka' ensá:ti', enwatóhetste' ne sahrharáhtshera'.
<MOH id = 776 >	15 Nón:kwe né: teiako'nikonhráthe' tiótkon iakotateweienentà:'on nahò:ten' aieweientéhta'ne'.
<MOH id = 777 >	16 Tesatonwenhtsó:ni ken taietsatátken nónhka iehsennowá:nen? Ne sénha watié:sen iáhshawe' tiok nahò:ten' ahshé:ion'.
<MOH id = 778 >	17 Ónhka enthatié:renhte' enhatá:ti' tsi teieia'torehtáhkhwa' tsi ní:ioht ne tkaié:ri, tsik tenhiatewennotón:ko' ne ohén:ton thotá:ti tánon' enhori'wanontonnión:hahse'.
<MOH id = 779 >	18 Tóka' tetsá:ron nirihwa'shátste' tehorihwakéhnhen tsi teieia'torehtáhkhwa', nó:nen enka'wahstóhtshion tsi ia'tenkarihwaién:ta'ne' enkarì:wen'ne' ki'.
<MOH id = 780 >	19 Sheia'takéhnha' ne sewatátenonhkwe' tánon' ronónha ò:ni' eniesaia'tanónhstate' tsi ní:ioht ne kanatowá:nen tewahsónhtote' otstèn:ra'. Tóka' tensewaterihwakén:ni' enthatihnhó:ton' tsi ronatehnhokà:ronte' ne sarihwà:ke.
 
<MOH id = 783 >	****** Result for Image/Page 41 ******

<MOH id = 786 >	20 Enhshá:wake' tiótkon tsi neniá:wen'ne' nahò:ten' entehsatá:ti'.
<MOH id = 787 >	21 Tsi nahò:ten' enhsì:ron' enkakwé:ni' nakanónhstate' natónhnhets, tóka' ò:ni' akarihwáhton'te'; ó:nen'k ká:ti' tsi enhsié:na' tsi neniá:wen'ne' nahò:ten' entehsewenníneken'ne'.
<MOH id = 788 >	22 Tóka' enhsetshén:ri' naiesániake' enhsetshén:ri' ne ioiánere', wè:ne' Roiá:ner tenhiarihwáhshnie'se'.
<MOH id = 789 >	23 Nó:nen nonkwehshòn:'a ne rotí:ten enthontá:ti', ó:nen'k tsi ronaniténhton, nok ne rotikwátshe' ronatewennátkon nó:nen tenhatirihwa'será:ko'.
<MOH id = 790 >	24 Ótia'ke' natenrò:sera' iah sha'tékena té:ken, ótia'ke' natenrò:sera' ísi' nón:we tsi rotirihwató:ken tsi ní:ioht ne rontate'ken'okòn:'a.

<MOH id = 792 >	19 Ne sénha ioiánere naiesenténhton tánon' aontesarihwaié:rike' tsi ní:ioht naiesanonhwaró:rike' tánon' naiesanowénhake'.
<MOH id = 793 >	2 Tóka' serihwa'karí:tats nahò:ten' iah thiekaié:ri tesaterièn:tare' iah ki' teioiánere'; tóka' iah tesa'nikonhrí:io tenhsa'nikonhrhá:ren' ki'.
<MOH id = 794 >	3 Ótia'ke' nón:kwe eniontatkarón:ni' tóka' ononhwarorì:ta' tsi ní:ioht tsi iontoriahnerónkwas tánon' enthonwá:rahse' Roiá:ner.
<MOH id = 795 >	4 Rotikwatshénion watié:sen nahontenro'seratshén:ri' nok ne rotitenhténion iah nen' nè:'e tho tewatié:sen nahonatenro'shén:take'.
<MOH id = 796 >	5 Tóka' enhsanó:wenhte' tsi ieia'torehtáhkhwa', eniesahré:wahte' — iah thahse'niá:ken'ne'.
<MOH id = 797 >	6 Akwé:kon ionte'niéntha' ne è:neken thonátte' aontónhseke' ahshakotirì:wawa'se'; akwé:kon ionhská:neks naiakotenro'seraién:take' nónhka tehshakoná:wis ne kaia'takehnháhtshera'.
<MOH id = 798 >	7 Ok ò:ni' ne ró:ten raohwá:tsire' ronwakenhrón:ni; iah ki' teionehráhkwa tsi iah tehotenro'será:ien. Iah thé: tewatsterístha' tho ní:tsi ahate'nién:ten' iah ki' thahatkwé:ni' nahatenro'serón:ni'.
<MOH id = 799 >	8 Tha'satateweien'tón:hahs satéweienst tsi ní:kon enhskwé:ni'; sehià:rak nahò:ten' wahseweientéhta'ne' sok ensakwátshe'ne'.
<MOH id = 800 >	9 Iah ónhka ne ionnowenhtánions tsi ieia'torehtáhkhwa' thaie'niá:ken'ne' naionthré:wahte'; rothrewáhton.
 
<MOH id = 802 >	****** Result for Image/Page 42 ******

<MOH id = 805 >	10 Nónhka tehonatenonhwahrorì:tonte' iah tha'tehonatèn:tson kakwatshehserá:kon ahati'terón:take', tánon' ratihnhà:tshera' tóhsa ne è:neken ahonterihwà:rahkwe' ohén:ton ne ratihsennowá:nen's.
<MOH id = 807 >	11 Tóka' sattokhahtsherí:io enhskwé:ni' ki' aontahsanónhton' ne sana'khwénhsera'. Nó:nen ónhka eniesa'nikonhráksa'te', ne iorihowá:nen tóka' enhskwé:ni' tóhsa tahserihwáhsnie'ne'.
<MOH id = 808 >	12 Ronontí:io raona'khwénhsera' ne shà:ka ne kèn:reks tsi ratonriá:iens, nok ne tóka' enhtshateweien'tón:hahse' ne táhseren' tsi niiotshennónnia nó:nen eniokén:nore'.
<MOH id = 809 >	13 Ne iah tha'tehoti'nikonhráthe' ratiksa'okòn:'a, nia'té:kon entkáhawe' nahotikarón:ni' ne ronwatiièn:'a. Ne iah tha'tehoti'nikonhráthe' shakotiien'okòn:'a entkáhawe' nia'té:kon ahontkarón:ni'. Rón:kwe roniá:kon ne tió:konte' iakorihwaka'tèn:'en ne shà:ka ne tió:konte' ohné:kanos iotshà:nhon.
<MOH id = 810 >	14 Rón:kwe enwá:ton' nahonwahiatonhserónnien' kanónhsa' tánon' ohwísta', nek tsi Roiá:ner khok enhakwé:ni' naontahonwatenniéhten' ne tiakorihwaié:ri nahóniake'.
<MOH id = 811 >	15 Wà:s ká:ti', sentóhrhak, sén:ta'wh, nok ki' enhsatonhkária'ke'.
<MOH id = 812 >	16 Shá:wak Rawenní:io raoianerénhsera' tánon' karì:wes enhsónhnheke'; tóka' iah thahsié:na', enhsíheie' ki'.
<MOH id = 813 >	17 Nó:nen enhshé:ion' ne iakó:ten, ne shà:ka ne áhtsheni' ne Roiá:ner tánon' Roiá:ner enshiakária'khse'.
<MOH id = 814 >	18 Sherihwakwaríhsien sheien'okòn:'a tsi nikarì:wes ken' nihonnà:sa nahatiweientéhta'ne' nahò:ten' tkaié:ri. Tóka' iah tho tháhsiere' sheienawà:se' nahontatáhton'te'.
<MOH id = 815 >	19 Tóka' ónhka rana'khwahseró:hen, ráonha ki' ratkéhtat tsi neniá:wen'ne'. Tóka' ká:ti' énska ienká:ienhte' nahtshe'niá:kenhte', ó:nen'k ki' tsi shé:kon ensehtshe'niá:kenhte'.
<MOH id = 816 >	20 Tóka' enhsatahónhsatate' ne ka'nikonhrí:io tánon' tho nisa'nikonhrò:ten' nahseweientéhta'ne', entewenhniseraién:take' tensa'nikonhráthe'ne'.
<MOH id = 817 >	21 Nón:kwe nia'té:kon tsi ní:tsi ahonte'nikonhrísa', nok ki' Roiá:ner tsi niho'nikonhrò:ten' eh tho ki' neniá:wen'ne'.

<MOH id = 819 >	****** Result for Image/Page 43 ******

<MOH id = 822 >	22 Ioterihwatéha ne iakotétshen; rotí:ten ne sénha ioiánere' tsi ronnónhnhe' tsi ní:ioht ne rotinó:wen's.
<MOH id = 823 >	23 Tshewén:narahkw ne Roiá:ner tánon' karì:wes enhsónhnheke', skén:nen enhsanonhtonniónhake' tánon' ensaia'tanónhstate' nahò:ten' ahsatkarón:ni'.
<MOH id = 824 >	24 Ótia'ke' nón:kwe só:tsi iakentóhrha' natennà:tshera' tsi iehsakà:ronte' iaiakéta'.
<MOH id = 825 >	25 Atkenhronniáhtshera' teiotonhwentsóhon akahrewáhton, ó:nen ki' nen' nè:'e nón:kwe ne iah thiekaié:ri teiakoterièn:tare' enwá:ton' naieweientéhta'ne'. Tóka' ká:ti' tesa'nikonhráthe', enhseweientéhta'ne' nónhka aiesarihwakwaríhsien'.
<MOH id = 827 >	26 Nek ne kwah iotonkwe'tatéha tánon' rotatshennaksà:ton rón:kwe tenhoteriahtíkhon' ro'níha tóka' ò:ni' ro'nisténha aontahshakoia'tínekenhwe' ne raonónhskon.
<MOH id = 828 >	27 Konièn:'a, nó:nen enhsatoríshen' tsi sateweiénstha' iosnó:re' entsisa'nikónhrhen' nahò:ten' saweientehtà:'on.
<MOH id = 829 >	28 Iah thé: teká:ien naterihwakwarihsiónhtshera' ne iakote'nikonhríson naierihwahní:rate' nónhka aiontatkarón:ni'. Nón:kwe iah tetiakorihwaié:ri ienorónhkhwa' tsi nahò:ten' ne karihwáksen.
<MOH id = 831 >	29 Nónhka rontatkweniénhstha' tánon' rotinonhwaró:ri kwah orihwí:io tsi ronnéhsaks nónhka ahonwanonwenhserário'.

<MOH id = 833 >	20 Só:tsi é:so enhshnekì:ra' tesaterien'takária tánon' sanonhwaró:ri. Teiotenonhwarorì:tonte' naiakohné:kata'ne'.
<MOH id = 835 >	2 Ehtshetshahníhsek ne ronontí:io nó:nen rona'khwèn:'en tsi ní:ioht tsi nihawennò:ten' ne kèn:reks; enhtshena'kón:ni' ne sha'té:ioht ne ahsatatáhsehte'.
<MOH id = 836 >	3 Thikawenní:io ónhka tehotenonhwarorì:tonte' aontahatáhsawen' ne tahaterihwakén:ni'; ne ioiánere' é:ren satatia'tenhá:wiht.
<MOH id = 837 >	4 Ne raiénthos só:tsi rentóhrha' nahen'tarakahrhátho' ne rothéhtaien tsi nikahá:wi teiotonhwentsóhon, iah othé:nen ki' thahaienthó:ko'.

<MOH id = 839 >	****** Result for Image/Page 44 ******

<MOH id = 842 >	5 Nón:kwe akononhtonniónhtshera' ne shà:ka ne tó:k niiohnó:tes ohnawerá:kon, nónhka iako'nikonhraientà:tskon ienieién:tere'ne' tsi nahò:ten' ionnonhtónnions.
<MOH id = 843 >	6 Akwé:kon rón:ton rorihwató:ken tánon' tharihwaié:rits, nek sate'nién:ten ki' ahtshia'tatshénria'se' nónhka tho nihaia'tò:ten'!
<MOH id = 844 >	7 Ronatáhska ratiksa'okòn:'a tóka' roti'níhshen ne rorihwakwaríhsion tánon' tho nihaiéhrha' tsi nahò:ten' tkaié:ri.
<MOH id = 845 >	8 Ronontí:io tehshakoia'toréhtha' tánon' roterièn:tare' nó:nen enhatkáhtho' iah tetkaié:ri.
<MOH id = 846 >	9 Ónhka ken enhakwé:ni' nahèn:ron' akwé:kon ioiánere' tsi ranonhtónnionhs; é:ren rohawíhton tsi rorihwanéren?
<MOH id = 847 >	10 Roiá:ner shakotahkwáhswens nón:kwe ie'nikonhrhà:tha' ne tehshakonato'ktahkwén:nis tsi iekon'tsheriháhrha' tánon' ionte'nienténhstha'.
<MOH id = 848 >	11 Ok ò:ni' ratiksa'okòn:'a wè:ne' tsi nikaksa'tò:ten' tsi nihontiéhrha'; enhsáttoke' tóka' rotirihwakwaríhsion tánon' ratiksa'tí:io.
<MOH id = 849 >	12 Roiá:ner tehshonkwá:wi okà:ra' naietewatkáhtho' tánon' ohónhta' ne aionkwathón:te'ne'.
<MOH id = 850 >	13 Tóka' tió:konte' sén:ta's, ensenténhta'ne' ki'. Tesatateweienhnhá:raht tánon' é:so ensaién:take' áhseke'.
<MOH id = 851 >	14 Rón:kwe nahò:ten' rahní:nons tiótkon rorihwaka'tèn:'en só:tsi kanó:ron, sok tenhataterénhsaron' tsi tahati'serón:nenhte' tsi nahakária'ke'.
<MOH id = 852 >	15 Tóka' saterièn:tare' nahò:ten' sahtharáhkwen, ne ki' sénha kanó:ron sá:ien tsi ní:ioht ne ohwistanoron'shòn:'a.
<MOH id = 853 >	16 Nónhka tehotenonhwarorì:tonte' ne ahahrhá:ratste' aonsahakária'ke' tsi rotká:rote' ne iah tehoienté:ri, nek tsi raonhwentsá:ien ia'ténkene' tsi enshakária'ke'.
<MOH id = 854 >	17 Nahò:ten' ensaién:ta'ne' ne ka'nikonhrhà:ton tho ní:tsi ensé:ka'we' tsi ní:ne kwah kakhwí:io, nek tsi iosnó:re' tsi ní:ioht ne o'nehsarónhkwa' tentkà:ra'ne' tshá:kon.
<MOH id = 855 >	18 Ka'nikonhrí:io séhsak tánon' ensaterihwahténtia'se'; tóhsa ia'sewahtén:ti tsi nón:we tewaterí:io tóka' iah tesate'nikonhrón:ni.
<MOH id = 856 >	19 Ne tekarihwenhahwíhton iah nonwén:ton thaonteri'wáhsehte'. É:ren í:seht nón:kwe ne iakoterihwatiè:ni.
<MOH id = 857 >	 
<MOH id = 858 >	****** Result for Image/Page 45 ******

<MOH id = 861 >	20 Tóka' enhshekenhren'senón:ni' iesaièn:'a, tsi sónhnhe' enwatò:kten' tsi ní:ioht ne oháhsera' aòn:swa' nó:nen tetiò:karas.
<MOH id = 862 >	21 Sénha watié:sen tsi aiesakwátshe'ne', kà:ron ki' nenhsatshennónnia'te'.
<MOH id = 863 >	22 Tóhsa ní:se' saskária'kt nahò:ten' wahétken. Tsheniáhes Roiá:ner ne enharihwakwatá:ko'.
<MOH id = 864 >	23 Roiá:ner shakóhswens nón:kwe ie'nikonhrhà:tha' tehshakonato'ktahkwén:ni tsi enhatikon'tsherihá:ren'.
<MOH id = 865 >	24 Roiá:ner rote'nikonhríson tsi niionkwahahò:ten'; ónhka ká:ti' eniako'nikonhraién:ta'ne' ne ráonha tsi nihohahà:ten'?
<MOH id = 866 >	25 Se'nikòn:rarak tsi nahò:ten' enhsanonhtónnionhwe' ohén:ton nenhtshehrharátsten' aontahsáhtka'we'/naontahtsháttatshe' ne Rawenní:io. Tóka' nòn:wa ensehsatateri'wáhsten' ohna'kénhkha.
<MOH id = 867 >	26 Ronontí:io ne ra'nikonhraweiónhon enharihwatshén:ri' nónhka karihwahétken tsi nihatiéhrha', iah thahó:tenre' tsi ní:tsi enhohré:wahte'.
<MOH id = 868 >	27 Roiá:ner tehshonkwá:wi no'nikòn:ra' naionkwaterièn:tarake' nahò:ten' ne tkaié:ri nahò:ten' ò:ni' ne wahétken; iah thaón:ton' naietewáhsehte' tsi nitewatiéhrha'.
<MOH id = 869 >	28 Ronontí:io enho'shatstenhseraién:take' tsi nikarì:wes rorihwakwaríhsion tánon' thorihwaié:ri.
<MOH id = 870 >	29 Watkahthohtsherí:io raoti'shatsténhsera' ne ken' nithotiièn:sa/nithotiiòn:sa nok ne rotiksten'okòn:'a ó:nen rotinonhkware'tarà:ken aó:wenk naiethikwénienhste'.
<MOH id = 871 >	30 Sewatié:rens iohkará:renht tsi nahò:ten' teionkwatohetstánion ne ki' entkáhawe' taonsetewatonhnhaté:ni'.
<MOH id = 872 >	
<MOH id = 873 >	
<MOH id = 874 >	21 Roiá:ner tho niwatié:sen tsi enthanónhton' ne ronontí:io rao'nikòn:ra' tsi ki' niwatié:sen tsi shakotórie's nohneka'shòn:'a.
<MOH id = 875 >	2 Íhsehre'k tóka' akwé:kon tsi nihsatiéhrha' tkaié:ri nok sehià:rak tsi Roiá:ner tenhiaia'tó:rehte' serià:ne tsi nihsatieránions.
<MOH id = 876 >	3 Tho nà:tser tsi nahò:ten' ne tkaié:ri, ne sénha enhawerien'tí:io' ne Roiá:ner ne aontahtshawíhten' ne karihwiiose'okòn:'a naterennaientatsherá:kon.

<MOH id = 879 >	****** Result for Image/Page 46 ******

<MOH id = 882 >	4 Nón:kwe iakorihwanera'ákskon ne iakoniarawà:kon tsi iontatkweniénhstha' tánon' iontatón:ni ne ká:ti' kí:ken karihwáksen.
<MOH id = 883 >	5 Ioiánere' tsi ní:tsi sate'nikonhrón:ni tánon' é:so ensaién:take', tóka' só:tsi iosnó:re' tsi nahsátiere', iah ki' nonwén:ton thia'taiesaié:rihse'.
<MOH id = 884 >	6 Ne iah teioterihwakwaríhsion tsi enhsié:na' ne kakwatshéhsera' iosnó:re' tsi entsisáhton'se', ne entkarihón:ni' tsi kenheià:thne niensaia'ténhawe'.
<MOH id = 885 >	7 Ne rotirihwanera'ákskon enhontetsí:rahte' né: tsi ronteriiohseranòn:we, iah thahonthón:tate' tho nahatí:iere' tsi nahò:ten' tkaié:ri.
<MOH id = 886 >	8 Nón:kwe ne roti'nhì:kon iothahakwá:ton tsi rón:ne's; ne iah tehoti'nhì:kon eh tho nen' nè:'e nenhatí:iere' tsi nahò:ten' tkaié:ri.
<MOH id = 887 >	9 Ne sénha ioiánere' karonhkwe'nà:ke ahen'terón:take' tsi ní:ne kanónhskon ró:ne skátne ahni'terón:take', tóka' tió:konte' iontewennaién:tons.
<MOH id = 888 >	10 Nón:kwe rotirihwanera'ákskon tiótkon ronesakonhátie's ne karihwanéren; iah ónhka tehshakotitén:ras.
<MOH id = 889 >	11 Nó:nen ónhka ratatkweniénhstha' enhathré:wahte', nok ò:ni' nón:kwe ne iah teiakononhtonnionhtsherá:ien enieweientéhta'ne'. Tsi nahò:ten' enhonwarihónnien' ne teho'nikonhráthe' enhaweientéhta'ne'.
<MOH id = 891 >	12 Rawenní:io, ne kwah thorihwaié:ri roterièn:tare' tsi nihontiéhrha' raotinonhskónhshon ne iah tetionkwe'taié:ri, enhshakóhtka'we' tánon' akwé:kon enhonáhton'se' nahò:ten' rotí:ien.
<MOH id = 892 >	13 Tóka' iah thahsatahónhsatate' ne rotí:ten tsi iesa'nekén:ni, nó:nen ní:se' enhshe'né:ken' aiesaia'takéhnha' iah ónhka taiakothón:te'ne'.
<MOH id = 893 >	14 Tóka' ónhka iesana'khwà:se', atahsehtòn:ke tiok nahò:ten' énhtshon' ne enkakwé:ni' ia'tenshana'kwaie'wén:ta'ne'.
<MOH id = 894 >	15 Nó:nen enkarì:wen'ne' naterihwakwarihsiónhtshera', enhontonhnhà:ren' ne tionkwe'taié:ri, nok ne ronnonkwe'táksen's enthati'nikòn:ren'ne'.

<MOH id = 896 >	****** Result for Image/Page 47 ******

<MOH id = 899 >	16 Kenhé:ion iakohrhá:re' nónhka é:ren én:ienhte ne ka'nikonhrí:io.
<MOH id = 900 >	17 Tóka' ne ensaniá:ra' kakwatshéhsera', tánon' sé:ka's iokhwáre'sen's tánon' otsì:tsa' ohné:ka' iah ki' nonwén:ton thaiesakwátshe'ne'.
<MOH id = 901 >	18 Nón:kwe ne ionkwe'táksen's ronte'niéntha' nahshakotikarón:ni' ne tionkwe'taié:ri nok ki' ronónha enshontatkarón:ni'.
<MOH id = 902 >	19 Ne sénha ioiánere' tsi nón:we iaonhwenhtsathèn:ke tsi nón:we iah ónhka teienákere' tho nón: nahen'terón:take' tsi ní:ne skátne ahni'terón:take' ne ró:ne iakotewennaientónhtskon, tánon' ierihwakà:tats.
<MOH id = 903 >	20 Nón:kwe ronttokhahtsherí:io rotikwátshe' tánon' kakwatshehserá:kon tsi ratì:teron, nok ne iah tha'tehoti'nikonhráthe' tsi niiosnó:re' enhatiié:na' nohwísta' tho niiosnó:re' tsi enhonthwistahní:non'.
<MOH id = 904 >	21 Tasarihwaié:rik tánon' sarihwakwarihsiónhak tánon' karì:wes enhsónhnheke'; ronatia'kè:shon eniesakwénienhste' tánon' entiesarihwaierítsten'.
<MOH id = 905 >	22 Rashotahrhakwe'ní:io tóka' rattokhahtsherí:io enhakwé:ni' ienhanaténhawe' awerohátien tsi né:ne kwah rati'shátste' ne rontenatanónhnha', tenhahrihtánion' otstèn:ra' tetewahsonhtó:ton né:ne kwah ratiniahesèn:ne.
<MOH id = 906 >	23 Tóka' íhsehre' tóhsa othé:nen taiesa'nikonhrhá:ren', se'nikòn:rarak tsi nahò:ten' enhsì:ron'.
<MOH id = 907 >	24 Takena'tón:hahs ónhka iená:ie' tánon' enkonna'tón:hahse' nónhka iakotkenhronniáhtskon, iontatón:ni, tánon' ronónha khok rontatè:iahre'.
<MOH id = 908 >	25 Nón:kwe ronnentóhrha' iah tehonthón:tats nahotiió'ten' ronónha enhontatkarón:ni'; 
<MOH id = 909 >	26 Nek ronnonhtonniónkwas tsi nahò:ten' ronhská:neks nahotiién:ta'ne'. Ne tionkwe'taié:ri, enhatikwé:ni' aontahónhtka'we' tánon' é:so naontahshakó:non'.
<MOH id = 911 >	27 Roiá:ner ráhswens nó:nen iah tetionkwe'taié:ri aontahonwahawíhten' ne karihwiio'shokòn:'a naterennaientahtsherá:kon né: tsi wanonhtonnionhtsheráksen's tsi ní:ioht tsi ronnonhtonniónkwas.

<MOH id = 913 >	****** Result for Image/Page 48 ******

<MOH id = 916 >	28 Tsi nahò:ten' enthatá:ti' ne ronó:wen iah ónhka thaontahonwéhtahkwe', nok nónhka enionnonhtónnionhwe' ohén:ton naiewenníneken'ne' enwá:ton' naontaiakéhtahkwe'.
<MOH id = 917 >	29 Nón:kwe ne tionkwe'taié:ri's kwah tokèn:'en ronaterièn:tare' nó:nen tkaié:ri tsi nihontiéhrha'; nok ne iah tetionkwe'taié:ri's shakotininonhwarori'tón:nis nakohrèn:shon tsi nihontiéhrha'.
<MOH id = 919 >	30 Nón:kwe nakottokháhtshera', teka'nikonhrathè:tha', tánon' kaka'enionhtsherí:io — iah othé:nen thaiesaia'takéhnha' tóka' ne Roiá:ner iah tethiáhnhes.
<MOH id = 920 >	31 Enhskwé:ni' nakohsá:tens enhsheweienén:ta'ne' nakonteriióhsera', nok ki' Roiá:ner khok entháhtka'we' nahonte'shén:ni'.
<MOH id = 922 >	
<MOH id = 923 >	22 Tóka' wateri'wanóntha' ka' niká:ien ahserá:ko' naiesahsenniióhake', tóka' ò:ni' atsho'kowáhtshera' ne ki' será:ko naiesahsenniióhake'.
<MOH id = 924 >	22 Iakokwátshe' tánon' iakó:ten ne shà:ka tsi ní:ioht ne Roiá:ner tsi shakoia'tíson.
<MOH id = 925 >	3 Nón:kwe ionttokhahtsherí:io óksa'k ienieién:tere'ne' tóka' tá:we' ne ka'nikonhrharáhtshera' é:ren én:ienhte', nok ónhka iah thia'taionnonhtónnionhwe' kwah nen' nè:'e tho nienhén:ien' tsi nón: tetewa'nikónhrhare' tánon' nohna'kénhkha entsontateri'wáhsten'.
<MOH id = 926 >	4 Tshewén:narahkw ne Roiá:ner, saní:tenht, tánon' enhsié:na' kakwatshéhsera', kakwenienhstáhtshera' tánon' enhsonhnhé:son.
<MOH id = 927 >	5 Tóka' senorónhkhwa' tsi sónhnhe', é:ren í:seht tsi nón:we tewaterístaien, iakoié:nas ne iakorihwanera'ákskon.
<MOH id = 928 >	6 Sherihónnien ratiksa'okòn:'a tsi ní:ioht tsi ahonnónhnheke', tánon' enhonnehià:rake' tsi nikarì:wes enhonnónhnheke'.
<MOH id = 929 >	7 Rotikwatshénion ronatatehnha'tsherón:ni ne rotitenhténion. Nónhka eniesahwístani' í:se' ki' sehnhnhà:tshera' enwá:ton'.
<MOH id = 930 >	8 Tóka' wahétken tsi nenhsheiatié:ra'se' nonkwehshòn:'a atkarónnia ki' ensehsienthó:ko', tánon' enwatò:kten' ne nónhka akò:ren ahshehwísha'te'.
<MOH id = 931 >	 
<MOH id = 932 >	****** Result for Image/Page 49 ******

<MOH id = 935 >	9 Tisarihwaié:rik tánon' tashé:ion atennà:tshera' ne iakotenhténion. Enhsié:na' kaia'tateríhtshera'.
<MOH id = 936 >	10 É:ren sheia'tenhá:wiht nónhka iontatkweniénhstha', thó:ne enwatò:kten' ne taionterihwakén:ni', taieri'wakéhnha', tóka' ò:ni' nia'té:kon taiontaténhahse'.
<MOH id = 937 >	11 Tóka' seriahsí:io tánon' kawenní:io's, nahò:ten' aontahsewenníneken'ne', entsatén:roke' ki' ne ronontí:io.
<MOH id = 938 >	12 Roiá:ner enhanónhstate' tsi nahò:ten' tó:kenske, nok ne iah thaharihwaié:na' raotiwén:na' ne rotinó:wen's.
<MOH id = 939 >	13 Nón:kwe ronnentóhrha' tió:konte' kanónhskon ratì:teron; rón:ton tóka' nòn:wa kèn:reks eniakoié:na' tóka' átste nienhón:ne'.
<MOH id = 940 >	14 Atenahkwaiesáhtshera' waterístaien — iakoié:nas ne ká:ti' kí:ken Roiá:ner enhonwana'kón:ni'.
<MOH id = 941 >	15 Ratiksa'okòn:'a kwah nen' nè:'e sha'oié:ra tsi ononhwarorì:ta' tánon' iah tehati'nikòn:rare' tsi rontoriahnerónkwas, nok tóka' enhshehré:wahte' enhotirihónnien' oh ní:ioht tsi tha'tahontó:tate'.
<MOH id = 942 >	16 Tóka' enhsón:ni' nahò:ten' ahshé:ion' ne rotikwátshe' tánon' tóka' ò:ni' ehtà:ke enhsheión:ni' ne rotitenhténion, íhsehre' eh tho naontá:we' aiesakwátshe'ne', í:se' ki' ò:ni' ensenténhta'ne'.
<MOH id = 943 >	Áhsen Niwáhsen Niiowén:nake Nattokháhtshera'
<MOH id = 944 >	17 Satahónhsatat, tánon' enkonrihónnien' tsi nahò:ten' ne roti'nikonhrowá:nen's thonatá:ti. Satéweienst tsi nahò:ten' shakotirihonnién:nis, 
<MOH id = 945 >	18 tánon' enhsatshennón:ni' tóka' enhsehià:rake' ne raotiwenna'shòn:'a tánon' enhskwé:ni' taontahsathna'néta'. 
<MOH id = 946 >	19 Tewakatonhwentsó:ni nahtsheniáhese' ne Roiá:ner; ne ká:ti' enkarihón:ni' ó:nen enkonhró:ri'. 
<MOH id = 947 >	20 Áhsen niwáhsen niiorì:wake wakhiá:ton ní:se' sarihwà:ke. Ne káhawe' attokháhtshera' tánon' ka'nikonhrí:io, 
<MOH id = 948 >	21 tánon' ensarihónnien' nahò:ten' kén:ton norihwí:io. Sok nó:nen ieniesaténniehte' nahserihwisákha', nek tentéhshawe' tsi nahò:ten' tkaié:ri nowenna'shòn:'a tenwaterihwa'será:ko'.

<MOH id = 950 >	****** Result for Image/Page 50 ******


<MOH id = 954 >	22 Tóhsa ehtà:ke sheión:ni ne rotí:ten só:tsi ken sakwénion; tóhsa ò:ni' ehtà:ke sheión:ni ne iah thahatikwé:ni' nahontatia'takéhnha' tsi tehshakotiia'torehtáhkhwa'.
<MOH id = 955 >	23 Roiá:ner tenhshakori'wakéhnha'se' ne raotirihwà:ke tánon' enhshakotetshahníhten' tsi ronnónhnhe' nónhka enhonwanatetshahníhten'.

<MOH id = 957 >	24 Tóhsa sheiatenro'serónnien nón:kwe ronteriiohseranòn:we tánon' ratina'kwahseró:hen. 
<MOH id = 958 >	25 Tóka' nòn:wa enhseweientéhta'ne' tsi nihatiweiennò:ten' tánon' iah thahskwé:ni' taonsahsatté:ni'.

<MOH id = 960 >	26 Tóhsa í:se' sehrhá:ratst ahskária'ke' nakò:ren iakotká:rote'.
<MOH id = 961 >	27 Tóka' iah thahskwé:ni' nakwé:kon naonsahskária'ke', ienhatíhawe' ok ò:ni' ne sanákta'.

<MOH id = 963 >	28 Tóhsa nonwén:ton ia'sóhetst nonhwéntsa' tsi nón: nikaristì:seron ne iethihsothokòn:'a rotiieronnítston.

<MOH id = 965 >	29 Takena'tón:hahs nónhka raio'tenhserí:io, tánon' enkonna'tón:hahse' ónhka sénha ionkwe'tí:io tánon' tehotèn:tshon skátne ahonnè:sheke' ne rotinontí:io's.
	 
<MOH id = 968 >	****** Result for Image/Page 51 ******


<MOH id = 971 >	23 Nó:nen enhsátien' tenhsatskà:hon' taietsá:tonte' nónhka rahsennowá:nen, sehià:rak tsi è:neken thótte'. 
<MOH id = 972 >	2 Tóka' sekhowá:nen satatié:na tóhsa é:so í:sek. 
<MOH id = 973 >	3 Tóhsa kwéskwes satatón:ni, kakhwí:io nahò:ten' enhiá:nonte', tóka' nòn:wa nek ne iate'nienténhse'. 

<MOH id = 975 >	4 Kwah ia'tekaién:tak tsi tesa'nikonhráthek ne tóhsa tahsatathwishenhé:ia'te' tsi sate'niéntha' naiesakwátshe'ne'. 
<MOH id = 976 >	5 Sahwísta' iosnó:re' ienwátsha'ahte' tsi shí:ken taonttsiraríkhon' tánon' wa'tkanerahontshón:ta'ne' tsi ní:ioht ne à:kweks wa'tká:ten'. 

<MOH id = 978 >	6 Tóhsa tesatskà:hon raotekhwahrahtsherákta ne ronì:'on, tóhsa ò:ni' kwéskwes satatón:ni ne kakhwí:io enhiá:tatshe'. 
<MOH id = 979 >	7 Wahèn:ron', "Háo' shé:kon sasatatéhrhahs, " iah ki' tho tehorihò:ten', ase'kénh tsi nahò:ten' ranonhtónnion tho ki' ò:ni' nihaia'tò:ten'. 
<MOH id = 980 >	8 Entehsátstike' tsi nahò:ten' wáhseke', tánon' tsi nahò:ten' wa'tehtsherénhsaron' enkaiésha'. 

<MOH id = 982 >	9 Tóhsa sate'nién:ten taiesenihthá:ren' ne nahò:ten' orì:wa' ne tehotenonhwarorì:tonte'; ase'kénh iah tehó:ien nahawerien'tí:io'. 
 
<MOH id = 984 >	10 Tóhsa nonwén:ton iahà:shrek tsi karistì:seron nonhwéntsa' tánon' tóhsa nonwén:ton shéhkhwa raononhwéntsa' ne ratiksa'okòn:'a tehonatonhnhakarì:'on. 
<MOH id = 985 >	11 Roiá:ner ne ro'shatstenhserowá:nen tehshakóhnhes tánon' tenhari'wakéhnha' ne raotirhwà:ke. 

<MOH id = 987 >	****** Result for Image/Page 52 ******


<MOH id = 990 >	12 Satahónhsatat nónhka iesarihonnién:ni tsi ní:kon enhskwé:ni' nahseweientéhta'ne'. 

<MOH id = 992 >	13 Tóhsa tesanonhià:nik nahshehré:wahte' sheien'okòn:'a. Iah thahotíriohte' ne tahshehnà:tshe'ke'. 
<MOH id = 993 >	14 Tóka' nòn:wa ne enkarihón:ni' enhoti'niá:kenhte'. 

<MOH id = 995 >	15 Konièn:'a, tóka' tensa'nikonhráthe'ne', é:so tsi enkatshennón:ni'. 
<MOH id = 996 >	16 Enkená:ie'ne' nó:nen enwakathón:te'ne' tsi sáhthare' nattokháhtshera' owenna'shòn:'a. 

<MOH id = 998 >	17 Tóhsa sheiahská:nek ne rotirihwanera'ákskon; nek ehtskweniénhsthak ne Roiá:ner nek tetskà:nerak ní:se' tsi sónhnhe'. 
<MOH id = 999 >	18 Tóka tho ní:ioht tiótkon tsi nén:we' ki' tsi tensahswátheke'. 

<MOH id = 1001 >	19 Satahónhsatat, konièn:'a, sattokhahtsheriióhak tánon' kwah tokèn:'en sanonhtonnión:ko tsi ní:ioht tsi sonhnhétie'. 
<MOH id = 1002 >	20 Tóhsa skátne sewè:shek nón:kwe só:tsi é:so otsì:tsa' ratihnekíhrha', tóka' ni' ne kákhwa' ronnohetstáhkhwa' tsi rón:neks. 
<MOH id = 1003 >	21 Ne ratihnekakà:stha' tánon' ronnitshéhos ne entkáhawe' tsi enhotiténhton. Tóka' nek sarì:waien tahsahtskà:hon' tánon' aiesén:ta'we' iosnó:re' otkaróhkwa' enwá:ton' ne satsherónnia. 
	 
<MOH id = 1005 >	****** Result for Image/Page 53 ******

<MOH id = 1008 >	22 Ehtshatahónhsatat ne ia'níha; tóka' iah raónha thakénhake' iah ki' kèn:'en thahsè:sheke'. Nó:nen sa'nisténha entiakó:ien'ne' shena'tón:hahs tsi sherihwakweniénhstha'. 
<MOH id = 1009 >	23 Ne orihwí:io, attokháhtshera', karihonnienníhtshera' tánon' wanonhtonnionhtsherí:io ne kí:ken akwé:kon sha'tékena nahskária'ke', nok só:tsi é:so sha'tékena nahsatenhní:non'. 
<MOH id = 1010 >	24 Tóka' tehsonkwe'taié:ri, rotí:ien ki' nè:'e iesaièn:'a nahonatonhnhà:rake'. Tánon' enwá:ton' nahsená:ie'ne' tóka' sawí:raien ne rattokhahtsherí:io. 
<MOH id = 1011 >	25 Tashé:ion ia'níha tánon' sa'nisténha nahniná:ie'ne' ní:se' sarihwà:ke; tashé:ion sa'nisténha naiakotonhnhà:rake'. 
<MOH id = 1012 >	-17- 
<MOH id = 1013 >	26 Satahonhsí:iohst, konièn:'a, tánon' tsi ní:tsi kónhnhe' satenonwará:ko. 
<MOH id = 1014 >	27 Wathonwisen'tsheráksen tánon' konnón:kwe ne iah tetiotirihwaié:ri eh tho nikontiia'tò:ten' tsi ní:ioht ne iako'wénthos waterístaien. 
<MOH id = 1015 >	28 Tiesahrhá:re' tsi ní:ne ratinénhskwas, tánon' onónha aotirì:wa' ne ronnón:kwe nahontenahkwaié:sahte'. 
<MOH id = 1016 >	-18- 
<MOH id = 1017 >	29 – 30 Takena'tón:hahs nón:kwe só:tsi é:so ratihnekíhrha', tánon' é:so nia'tekahné:kake enhóntken'se', tánon' enkonna'tón:hahse' nón:kwe ne iah tehonatonhnháhere' tánon' rontatí:tenhre', tiótkon nek ne tahshakona'nikonhrhá:ren' tánon' rotirihwaka'tèn:'en. Tiotenekwá:ra ne ratikahrà:ke, tánon' ronatkarewahtánion, aiotòn:'on tóhsa eh tho naiawèn:'en. 
<MOH id = 1018 >	31 Tóhsa otsì:tsa' ohné:ka' tesaren'kén:ni, arohátien tsi kanekwenhtarí:io tánon' wathnekatákwas tánon' watié:sen tsi ienhsahnéhkwane'. 
<MOH id = 1019 >	32 Tsi enióhrhen'ne' íhsehre'k tsi ní:ioht ne tóka' iothniarátteron sakárien. 
<MOH id = 1020 >	33 Nia'té:kon teiotierónnion enhsatkahthóhseron', iah thahskwé:ni' nahsanonhtonnión:ko' tánon' orì:wa' tsi ní:ioht tsi ahsatá:ti'. 
<MOH id = 1021 >	
<MOH id = 1022 >	34 Tho ní:tsi íhsehre' tsi shí:ken kaniatara'kehkó:wa iéhse's, tisane'warà:tani tsi shí:ken sathonwíhare' tsi kanáhstote' kahonweia'kowáhne. 
<MOH id = 1023 >	 
<MOH id = 1024 >	****** Result for Image/Page 54 ******
	
<MOH id = 1027 >	35 "Kwah í:kehre' othé:nen ónhte tewakhkwáhton," enhsì:ron'; "Í:kehre' ónhka'k ionkerióhsion, iah ki' tekè:iahre'. Oh ne kèn:'en nontié:ren tsi iah tétie's? Teiotonhwentsóhon shé:kon naonsakhnekì:ra'." 
<MOH id = 1028 >	-19- 
<MOH id = 1029 >	24 Tóhsa sheiahská:nek ne rotirihwanera'ákskon, tóhsa sate'nién:ten nahsheiatenro'serónnien'. 
<MOH id = 1030 >	2 Nek ronnonhtónnion nahò:ten' tahshakona'nikonhrhá:ren', tánon' ónhka'k ahshakotikarón:ni' tsi nahò:ten' enthontá:ti'. 
<MOH id = 1031 >	-20- 
<MOH id = 1032 >	3 Attokháhtshera' tánon' ka'nikonhraientáhtshera' énhsatste' nahsatenonhsón:ni' ne entehsate'nonhkónnia'te'. 
<MOH id = 1033 >	4 Tsi nón:we niká:ien ne ka'nikonhraientáhtshera' tho nón: kakè:ron ne kanónhskon iohskatsténion tánon' kanoròn:shon. 
<MOH id = 1034 >	-21- 
<MOH id = 1035 >	5 Ne sénha ioiánere' ne aionttókhake' tsi ní:ioht ne aie'shátsteke'; hen, teiako'nikonhráthe' sénha tkaia'takwe'ní:io tsi ní:ioht ne ka'shatsténhsera'. 
<MOH id = 1036 >	6 Tsi nikarihò:ten', teiotonhwentsóhon ohén:ton ahsate'nikonhrísa' ohén:ton tsi niió:re ahsateriióhsera', tánon' sénha é:so karihwí:io aiesa'nikòn:ron' eh tho ki' néntewe' nahsatkwé:ni'. 
<MOH id = 1037 >	-22- 
<MOH id = 1038 >	7 Owenna'shòn:'a ne wattokhahtsherí:io iah thahoti'nikonhraién:ta'ne' ne iah tha'tehoti'nikonhráthe' iah othé:nen tehoti:ien nahò:ten' ahonnì:ron' nó:nen iorihowá:nen nahò:ten' tekahtharáhkwen. 

<MOH id = 1040 >	****** Result for Image/Page 55 ******

<MOH id = 1042 >	-23- 
<MOH id = 1043 >	8 Tóka' tiótkon sate'nikonhrón:ni ne karihwahétken ne ki' tenhsatèn:tsha' enhtshennowáhnha' tsi nek sarì:waien nahsenenhráksa'te'. 
<MOH id = 1044 >	9 Nahò:ten' enhateweiennón:ni' ne tehotenonhwarorì:tonte' nek ne karihwáksen. Ón:kwe shakotíhswens nónhka thihshakoié:ron, tánon' enhshakotia'tontákwahte'. 
<MOH id = 1045 >	-24- 
<MOH id = 1046 >	10 Tóka' satsi'ió:ha nó:nen nahò:ten' teka'nikónhrhare', kwah í:ken ki' tsi satsi'ió:ha. 
<MOH id = 1047 >	-25- 
<MOH id = 1048 >	11 Tóhsa saterahià:tahkw ónhka ahtshe'niá:kenhte' ne ronwarióhsere' tóka' ni' ronwahsehtà:ne' ne iah othé:nen teho'nhì:kon. 
<MOH id = 1049 >	12 Enwá:ton' enhsì:ron' iah othé:nen tesarihwà:ke, nok Rawenní:io roterièn:tare' tánon' tenhiaia'tó:rehte' oh niiotié:ren tsi tho nihsiéhrha'. Ia'nikòn:rare'; roterièn:tare'. tánon' tenhiarihwa'serákwahse', ne ki' tkawenní:io tsi nihsatieránions. 
<MOH id = 1050 >	-26- 
<MOH id = 1051 >	13 Konièn:'a otsi'nahkontahkwà:ne' óshes í:sek, iawékon. Enwathró:ri' sen'nahsà:ke tsi na'teiotsikhè:tare'. 
<MOH id = 1052 >	14 Orihwí:io ón:we' ne attokháhtshera tsi tió:wis atónhnhets ne ioiánere'. Saién:ta'n nattokháhtshera' tánon' ensaién:ta'ne' tensahswathè:ten' tsi satonhnhahtentionhátie'. 
<MOH id = 1053 >	-27- 
<MOH id = 1054 >	15 Tóhsa tho nenhsia'to'ténhake' tsi ní:ioht ne iah tetionkwe'taié:ri ronte'nikonhrón:ni nahshakotinénhsko' ne thotirihwaié:ri tóka' ò:ni' iahatíhawe' raotinonhsa'shòn:'a. 
<MOH id = 1055 >	16 Iah othé:nen tewatsterístha' tho niiotkà:te' ne thonnonkwe'taié:ri tahati'nióhsken'ne', tiótkon tenshatí:ta'ne'; nok ne iah tethotirihwaié:ri enhontkarón:ni' tóka' ò:ni' enhontatáhton'te'. 
	 
<MOH id = 1057 >	****** Result for Image/Page 56 ******

<MOH id = 1059 >	-28- 
<MOH id = 1060 >	17 Tóhsa satonhnhà:ren nó:nen ne iesáhswens enhotí:ra'ne' nahontkarón:ni', tánon' tóhsa satshennón:ni nó:nen tahonahsì:tia'ke'. 
<MOH id = 1061 >	18 Roiá:ner enháttoke' tóka' sa'nikòn:rakon enhsatonhnhà:ren' tsi thahsheié:ron' nónhka taie'nióhsken'ne' iah ki' thahawerien'tí:io', sok tóka' nòn:wa iah thahshakohré:wahte'. 
<MOH id = 1062 >	-29- 
<MOH id = 1063 >	19 Tóhsa sathón:tat ne iah tetionkwe'taié:ri taiesa'nikonhrhá:ren'; tóhsa sheiahská:nek tsi nihontiéhrha'. 
<MOH id = 1064 >	20 Ónhka ne iah tetiakorihwaié:ri iah othé:nen thaiakoién:take' tsi nia'awenonhátie'. Iah othé:nen nahò:ten' thia'taiekà:nerake'. 
<MOH id = 1065 >	-30- 
<MOH id = 1066 >	21 "Konièn:'a, é:so tsi ehtskweniénhsthak ne Roiá:ner, tánon' ehtshennó:wanaht ne ronontí:io. Tóhsa sewatén:rok nón:kwe ne iah tehontahónhsatats tsi nihotirihò:ten' ne Roiá:ner tánon' ne ronontí:io; 
<MOH id = 1067 >	22 Kí:ken niionkwe'tò:ten's iosnó:re' ehtà:ke enhontatón:ni'. Sa'nikonhraién:ta's ken Rawenní:io tóka' ò:ni' ronontí:io kakaronniáhtshera' entehshakotenniéhten'? Shé:kon Attokháhtshera' Wathró:ris 
<MOH id = 1068 >	23 Ne ronte'nikonhrattókha' ne ò:ni' kí:ken ronathró:ri, iah tetkaié:ri ne tehatiia'toréhtha' nahshakotikarenhrákwahte' nón:kwe. 
<MOH id = 1069 >	24 Tóka' enhonnì:ron' iah teiako'nhì:kon tánon' iako'nhì:kon ne akarihón:ni' akwé:kon enhonwatikenhren'serón:ni' tánon' enhonwatíhswen'. 
<MOH id = 1070 >	25 Tehatiia'toréhtha' nónhka roti'nhì:kon enhshakotihré:wahte' sok nè:'e entkáhawe' enhotikwátshe'ne' tánon' enhontatshennahserón:ni'. 
<MOH id = 1071 >	26 Ne tkarihwaié:ri tahserihwa'será:ko', ne kén:ton ne kwah orihwí:io tsi watenro'serí:io. 
<MOH id = 1072 >	27 Tóhsa satenonhsón:ni tánon' tserón:nitst tsi nón:we enhsi'terón:take', tsik saweienentà:'on tsi nón:we tisonhwentsá:ien tánon' orihwí:io tsi enhskwé:ni' nahsatonhnhíhsake'. 
<MOH id = 1073 >	 
<MOH id = 1074 >	****** Result for Image/Page 57 ******
 
<MOH id = 1076 >	28 Tóhsa tasáhtka'wh ne karihwahní:rats nónhka shè:niote' ne iah thia'teioríhonte' tóka' ò:ni' aontahsewenníneken'ne' nahò:ten' iah teiorihwí:io ne ahsheiénhahse'. 
<MOH id = 1077 >	29 Tóhsa tsì:ron, "Tho nenkheié:ra'se' tsi na'ontié:ra'se' nì:'i! Ensekhekária'khse'!" 
<MOH id = 1078 >	30 Wa'kéhshon' tsi thothéhtaien ne rentóhrha' tánon' tehotenonhwarorì:tonte' tsi nón:we thoiénthon ne o'nénhare'. 
<MOH id = 1079 >	31 Ohì:kta' tánon' kahontáksen tetkáhere', ò:ni' onén:ia' tsi waten'èn:rote' akwé:kon tio'sèn:seron. 
<MOH id = 1080 >	32 Wa'kka'én:ion' kí:ken, wa'kanonhtonnión:ko', tánon' onkerihónnien' tsi nahò:ten' wa'katkáhtho'. 
<MOH id = 1081 >	33 Wà:s ká:ti' ken' nikarihwésha sén:ta'wh; tesanihsnonhsà:seren satoríshen ken' nikarihwésha, tsi ká:ti' nikarì:wes sén:ta's kentenhtéhtshera' entisatia'tón:ti' tsi ní:ioht ne kwah ranenhskwahtsherí:io. 
<MOH id = 1082 >	Shé:kon ne Solomon Raottokáhtshera' 
<MOH id = 1083 >	25 Shé:kon á:re ne Solomon raottokháhtshera' tehotihna'netáhkwen ne ratihiá:tonskwe' tsi nón:we thèn:teron Ronontí:io Hezekiah ne Judah. 
<MOH id = 1084 >	2 Ehtshitewarihwakweniénhstha' ne Rawenní:io tsi nahò:ten' shonkwarihwahsehtén:ni; iethirihwakweniénhstha' ne rotinontiiò:shon tsi nahò:ten' tehatirihwathè:tha'. 
<MOH id = 1085 >	3 Iah nonwén:ton tesaterièn:tare' nahò:ten' ranonhtónnions ne ronontí:io iah ni' thiaietewáhewe' nahò:ten' ranonhtónnions, ne taié:ren' tsi nitiótte' ne karonhià:ke tánon' tsi niiohnó:tes ne kaniatara'kehkó:wa. 
<MOH id = 1086 >	4 É:ren shá:wiht nahò:ten' iah aóskon té:ken ne kahwistarà:ken, sok ne rahwistón:ni ióhskats nahò:ten' enháhsa'. 
<MOH id = 1087 >	5 É:ren sheia'tenhá:wiht ne iah tethotirihwaié:ri ne ronontí:io ronwa'nikonhrá:wis; sok ne raokoráhtshera' enwe'néhake' tsi ioterihwakwaríhsion. 
<MOH id = 1088 >	6 Nó:nen raohén:ton ténhsta'ne' ne ronontí:io, tóhsa sate'nién:ten è:neken ahsatatón:ni' tánon' ahséhrheke' ken tshennowá:nen. 
<MOH id = 1089 >	7 Ne sénha ioiánere' naiesari'wanón:tonhse' sénha è:neken ahsaterihón:ten' tsi ní:ioht ne aiesahró:ri' akò:ren aontahshé:ion' ne sanaktà:ke ne sénha è:neken tiakótte'. 
<MOH id = 1090 >	 
<MOH id = 1091 >	****** Result for Image/Page 58 ******
<MOH id = 1093 >	8 Tóhsa só:tsi tesahsteríhen kaianerenhserà:ke niáhse' tsi nahò:ten' wahsatkáhtho'. Oh nénhsiere' tóka' akò:ren enierihwahní:rate' tsi nahò:ten' í:sen iah tó:kenske té:ken? 
<MOH id = 1094 >	9 Tóka' í:se' tánon' tetsanonhsané:ken tentsaterihwatíha' senirihwahserón:ni tsi na'tetsátere' tánon' tóhsa othé:nen senotáhsi nahò:ten' karihwahséhton. 
<MOH id = 1095 >	10 Ne ká:ti' tiorì:wa akwé:kon eniakotó:kenhse' tsi iah thahskwé:ni' nahserihwáhsehte', tánon' iah nonwén:ton thiaonteríhsi' ne satehénhsera'. 
<MOH id = 1096 >	11 Aionte'nikonhrísa' ne kwah ieká:ien ne shà:ka ne thé:nen ohwistanó:ron tánon' kahwistarà:ken ionnià:ton. 
<MOH id = 1097 >	12 Nónhka aiesahronkà:ten' ne orihwí:io tsi iakoterièn:tare' tánon' nónhka iakotateweiennentà:'on aiontahónhsatate', ne sénha sha'tékena tsi ní:ioht ne ohwistanó:ron anihsnónhsawi tánon' ne kwah tiohskatsténion ohwistanoron'shòn:'a. 
<MOH id = 1098 >	13 Nónhka tsheniahé:sen ne rarihwakarénie's é:so sha'tékena, rawerien'tí:io's ne iehotenniéhton, ne taié:ren' tsi ní:ioht ne kwah iohné:kano nó:nen kwah tio'taríhen tsi nikahá:wi ieienthókwas. 
<MOH id = 1099 >	14 Nón:kwe ne othé:nen enhatihrhá:ratste' tánon' iah tho tehatiiéhrha', ne shà:ka ne iotshatarónnion tánon' ówera' ne iah tetkáhas naiokén:nore'. 
<MOH id = 1100 >	15 Tóka' sa'nikonhkátste' nahò:ten' ahshe'nikòn:ron' ne ierihwa'shátste', enwá:ton' tenhshe'nikonhraté:ni' ok ò:ni' ne ratikorahserowá:nen's. 
<MOH id = 1101 >	16 Tóhsa ísi' nón: nénhseke' ne otsi'nahkontahkwà:ne' óshes tsi na'teiotonwentsóhon; tóka' só:tsi é:so énhseke' entehsátstike'. 
<MOH id = 1102 >	17 Tóhsa só:tsi iotkà:te' shenatahré:nahs ne tesewanonhsané:ken; tóka' nòn:wa eniesaterihonkóhten' tánon' tho néntewe' eniesáhswen'. 
<MOH id = 1103 >	18 Tóka' iah tetkaié:ri nahò:ten' aiesarihwáhrho', ne shà:ka ne a'share'kó:wa, kanà:kare', tóka' ò:ni' kaién:kwire' ne kwah tiohio'thí:ie' áhontste' aiesáriohte'. 
<MOH id = 1104 >	19 Nónhka ahshehrhá:reke' ne iah teiakorihwató:ken nó:nen othé:nen tenwatierónnion' ne shà:ka ne ahsate'nién:ten' tahsatskà:hon' tóka' io'nhétska ne sanawí:ra', tóka' ò:ni' ahsahtentión:ko' tóka' tesarahsi'tià:kon. 
	 
<MOH id = 1106 >	****** Result for Image/Page 59 ******

<MOH id = 1108 >	20 Ahsheiaterennóthahse' nónhka iako'nikonhrèn:ton ne táhseren' ahseríhsi' akotsherónnia nó:nen iawenhniserá:no tóka' ò:ni' tiohiò:tsis ahseránie' tsi nón:we iah tetsóhnare'. 
<MOH id = 1109 >	21 Tóka' ne iesáhswens rontonhkária'ks, shé:nont; tóka' rotinia'táthens, shehné:kanont. 
<MOH id = 1110 >	22 Enhsheiatéha'te' tánon' Roiá:ner tenhiarihwa'serákwahse'. 
<MOH id = 1111 >	23 Taierihwenhá:wihte' nek tkáhas kana'khwénhsera' ne taié:ren' tsi othorè:ke ówera' tewatenniéhtha' naiokén:nore'. 
<MOH id = 1112 >	24 Ne sénha ioiánere' tsi karonhkwe'náhere' ahsi'terón:take' tsi ní:ioht ne skátne aieseni'terón:take' ne seniniá:kon ne iakotewennaientónhtskon. 
<MOH id = 1113 >	25 Kháre ó:nen wahserihwà:ronke' karihwí:io's í:non tionhwentsá:te' nontá:we' ne shà:ka nahshnekì:ra' iohné:kano nó:nen kwah sania'táthens. 
<MOH id = 1114 >	26 Tóka' ne tiakorihwaié:ri iaiontate'nikonhrénhawe' ne ionkwe'tahétken ne sehiahrahkwén:nis tsi kahnekáksen tsi nón:we tiohné:kote' tóka' ò:ni' kahnekaksà:ton. 
<MOH id = 1115 >	27 Só:tsi é:so ne otsi'nahkontahkwà:ne' óshes iah teioiánere' ne sarihwà:ke. Ok ò:ni' tóka' ahsate'nién:ten' ne é:so taiesarénhsaron', iah teioiánere'. 
<MOH id = 1116 >	28 Tóka' iah thahskwé:ni' ne sana'khwénhsera' naontahsanónhton'se', iah ká:ti' tesa'shatstenhserá:ien, ne shà:ka tóka' tsi tkaná:taien ne iah tha'tetkentstèn:rote' tekahnhohóntion watié:sen ne ahatinataká:ri'. 
<MOH id = 1117 >	26 Tahserénhsaron' ónhka nón:kwe teiakotenonhwarorì:tonte' iah teió:nakte', ne shà:ka ne táhseren' óniehte' akenhnhà:ke tóka' ò:ni' aiokén:nore' tsi niieienthókwas. 
<MOH id = 1118 >	2 Aiesakenhren'serón:ni' iah thaiesakaré:wahte' tsik tóka' tesatèn:tshon. Tsi ní:ioht ne tsítha teiotitenhátie' tánon' iah tha'takontà:senhte'. 
<MOH id = 1119 >	3 Ó:nen'k tsi enhsenonhwáre'ke' ne akohsá:tens, ó:nen'k tsi enhskonhsotáhrhoke' ne tewahónhtes, tánon' ó:nen'k tsi enhtshenonhwenhserário' ne tehotenonhwarorì:tonte'. 
 
<MOH id = 1122 >	****** Result for Image/Page 60 ******

<MOH id = 1124 >	4 Tóka' tenhserihwa'será:ko' nahò:ten' ne teiotenonhwarorì:tonte' í:se' ki' ò:ni' sha'teseninonhwaró:ri ne ónhka wa'esari'wanón:tonhse'. 
<MOH id = 1125 >	5 Tahserihwa'será:ko' nahò:ten' ne teiotenonhwarorì:tonte', sok ne ónhka wahari'wanón:ton', enháttoke' tsi iah kwah tha'teho'nikonhráthe' tsi ní:ioht tsi ranonhtónnions. 
<MOH id = 1126 >	6 Tóka' enhtsheríhon' ne tehotenonhwarorì:tonte' naharihwakaré:ni' ne orihwa'shòn:'a, sha'té:ioht ne àhsia'ke' sahsi'tà:ke; seri'wanóntha' ne tahsa'nikonhrhá:ren'. 
<MOH id = 1127 >	7 Ne tehotenonhwarorì:tonte' iah thia'teioríhonte' ne à:ratste' karihonnienníhtshera', ne aontaionte'nién:tenhste' nónhka rahsináksen iah tè:re's. 
<MOH id = 1128 >	8 Tahsherénhsaron' nónhka iah tehoti'nikonhraientà:tskon iah thia'teioríhonte', ne táhseren' ahshwánerenke' onén:ia' sehsnonhsà:ke iensá:ti' tánon' iah káneka thiá:we'. 
<MOH id = 1129 >	9 Ne tehotenonhwarorì:tonte' ì:rehre' wattokhahtsherí:io tsi nahò:ten' tahawenníneken'ne' sehiahrahkwén:ni tsi kwah né:ne rohné:ka rate'niéntha' ohì:kta' ahróhtshi' rahsnonhsà:ke. 
<MOH id = 1130 >	10 Raténhnha's ne tsik ónhka'k enhshakóhnha'ne' ne tehotenonhwarorì:tonte' akwé:kon enhshakokarón:ni'. 
<MOH id = 1131 >	11 Ne tehotenonhwarorì:tonte' tekeníhaton tenha'nióhsken'ne' ne shà:ka ne è:rhar eh tho niaonsá:we' én:wake' tsi nón:we tiotstí:kon. 
<MOH id = 1132 >	12 Nónhka ne kwah tehotenonhwarorì:tonte' raónha sénha ioiánere' raorihwà:ke tsi ní:ioht ne ónhka rón:nehre' ronttókha' tánon' iah tho té:ioht. 
<MOH id = 1133 >	13 Oh nontié:ren ne ronnentóhrha' iah nonwén:ton thiehatiiá:ken's ne raotinónhskon? Nahò:ten' ratitshà:nis? Kèn:reks ken? 
<MOH id = 1134 >	14 Ronnentóhrha' kwah nek ne enshontkahrhátho' kanaktà:ke. Thok niió:re iehatikarenhrákwas tsi kahnhokà:ronte' tewatehnhohóntie's tánon' ensewatehnhó:ton'. 
<MOH id = 1135 >	15 Ótia'ke' nón:kwe só:tsi ronnentóhrha' nahontátenonte'. 
<MOH id = 1136 >	16 Nónhka rentóhrha' ì:rehre' raónha sénha teho'nikonhráthe' tsi ní:ioht ne tsá:ta nihá:ti naontahónhtka'we' tsi nihoti'nikonhrò:ten's ne tkarihwaié:ri. 	 
<MOH id = 1138 >	****** Result for Image/Page 61 ******

<MOH id = 1140 >	17 Tóka' iahsatatia'tò:roke' nónhka tehonaterihotáhrhon ne iah othé:nen tesarihwà:ke ne shà:ka ne ahsenatò:kten' tánon' è:rhar tahtshahonhtatirón:ten'. 
<MOH id = 1141 >	18-19 Nónhka nakò:ren tahsherihwaierónnion' tánon' ahsì:ron', "Nek ne wakatswà:ton, " ne shà:ka nónhka tehanonhwarawén:rie' iontswa'táhkhwa' rotatonnia'tén:ni ne iakohsehtáhkhwa'. 
<MOH id = 1142 >	20 Tóka' iah teká:ien ó:iente' enwà:swa' tsi iotékha'; tóka' iah tha'tahserihwenhá:wihte' tenká:ta'ne' ne tahsaterihwakén:ni'. 
<MOH id = 1143 >	21 O'swèn:ta' karì:wes katsí:rote', ó:iente' enhsatóntho' eniotékhake' ki' tánon' ò:ni' ne ronnéhsaks ne tahonterihotáhrho' ratinòn:we's aiónhnheke' ne taionterihwakén:ni'. 
<MOH id = 1144 >	22 Iawékon ne taierihwenhá:wihte'! Kwah ionkwé:ka's ne iaietewahnéhkwane'! 
<MOH id = 1145 >	23 Ne iah teiorihwí:io tsi sáhthare', wahséhtha' tsi nahò:ten' kwah tokèn:'en sanonhtónnion. Ne shà:ka aontahsate'nién:tenhste' ne kwah tioiánere' tsi tekastarathè:ton kátshe' ionnià:ton ne iah tekanawa'tstí:io. 
<MOH id = 1146 >	24 Nónhka teiekonhsotáhkwen ionhséhtha' atshwénhsera', karenhsarónhtshera' owenna'shòn:'a énhontste'. 
<MOH id = 1147 >	25 Tóka' nòn:wa ioiánere' tsi sathón:te', tóhsa ki' tatshéhtahkw, né: tsi rawerià:ne tetkáhere' ne atshwénhsera'. 
<MOH id = 1148 >	26 Enwá:ton' enhatkonwaró:roke' tsi rátshwens, akwé:kon ki' ienieién:tere'ne' tsi wahétken tsi nihatiéhrha'. 
<MOH id = 1149 >	27 Nón:kwe shakonaterístaiens ronónha ki' enshonatkarenhrákwahse'. Nón:kwe nónhka enthontáhsawen' aontonhwentsakahrhaténia'te' ronónha ne tenshotiia'tò:rarake'. 
<MOH id = 1150 >	28 Ó:nen'k tsi enhshehswénhseke' ónhka íhsehre' ahtskaré:wahte' tsi sanowenhtánions. Owenna'shòn:'a áhsatste' ne iah tho té:ioht ne tkáhas naiakokarón:ni'. 
<MOH id = 1151 >	27 Tóhsa só:tsi orihwí:io són:ni tsi kèn:'en ahsè:sheke' nenióhrhen'ne' ase'kénh iah tesaterièn:tare' oh nieniá:wen'ne' nòn:wa tánon' ne thó:ne. 
<MOH id = 1152 >	2 Sheríhon nakò:ren naiesahsennakará:tate' — ok ò:ni' ne iah tehsheienté:ri; tóhsa nonwén:ton í:se' tesataterénhsaron. 
<MOH id = 1153 >	 
<MOH id = 1154 >	****** Result for Image/Page 62 ******

<MOH id = 1156 >	3 Tsi niiókste' ne onén:ia' tánon' o'nehsarónhkwa' iah ne shà:ka té:ken, táhseren' ka'nikonhrharáhtshera' tsi tkáhas ne teiotenonhwarorì:tonte'. 
<MOH id = 1157 >	4 Kana'khwénhsera' iakokarón:nis tánon' enkahwatsiraríhsi' iah ki' ne tha'táhseren' ne aten'kehwháhtshera'. 
<MOH id = 1158 >	5 Ne sénha ioiánere' nónhka ahtsherihwakwaríhsien' tsi ní:ioht ne ahréhrheke' iah tehtshenòn:we's. 
<MOH id = 1159 >	6 Atenrò:sera' rón:nehre' iah othé:nen teiotié:ren naiesa'nikonhrakaré:wahte' nok nó:nen ónhka iesáhswens entiesahnénhsa' – se'nikòn:rarak ká:ti'! 
<MOH id = 1160 >	7 Nó:nen sáhton, iah tháhseke' otsi'nahkontahkwà:ne' óshes, nok nó:nen satonhkária'ks, iawerohátien ne iotská:ra ne kákhwa' teiotsikhè:tare' tsi énhseke'. 
<MOH id = 1161 >	8 Nónhka iah tho tétien's tsi nón:we tiè:teron, ne shà:ka ne tsítha iah tho té:we's tsi nón:we tiottsi'nahkón:ni. 
<MOH id = 1162 >	9 Iontia'takon'onhstáhkhwa' tánon' wenserákon's kén:ie entkáhawe' enhsatonhnhà:ren', ok ne ka'nikonhrharáhtshera' enkaríhsi' tsi skén:nen sanonhtónnions. 
<MOH id = 1163 >	10 Tóhsa sheia'ta'nikónhrhen ne sewatenro'shòn:'a ò:ni' ne ia'níha ronatenro'shòn:'a. Tóka' othé:nen tesa'nikónhrhare', tóhsa sheri'wanón:tonhs nónhka tsatátenonhkwe' aiesaia'takéhnha'; né:ne tetsanonhsané:ken sénha é:so eniesaia'takéhnha' tsi ní:ioht ne sewatátenonhkwe' ne í:non thón:ne's. 
<MOH id = 1164 >	11 Tesa'nikonhráthek, konièn:'a, tánon' enkatonhnhà:ren'; enwakatateweiennentà:'on takerihwa'será:ko' nónhka naionkerihwáhrho'se'. 
<MOH id = 1165 >	12 Nón:kwe ionttokhahtsherí:io eniónttoke' nó:nen tá:we' ne ka'nikonhrharáhtshera' tánon' eniontatia'tohtáhrho', nónhka iah thaionnonhtonnión:ko' entierihò:ka'te' tánon' ohna'kénhkha entsontateri'wáhsten'. 
<MOH id = 1166 >	13 Nón:kwe ne iah thia'tekaié:ri tha'teho'nikonhráthe' tóka' enhotatshennáhrhahse' ónhka iah tehoienté:ri tsi rotká:rote', tehotèn:tshon ki' ne akwé:kon enhotkaraién:ta'ne' nahò:ten' ró:ien. 
	 
<MOH id = 1169 >	****** Result for Image/Page 63 ******

<MOH id = 1171 >	14 Sha'té:ioht nia'té:kon ahsheiénhahse' sewatenro'shòn:'a tsi ní:ioht ne ohrhon'kéhstsi iorakarè:ni taiesahén:rehte' tsi ahsheiehtánion'. 
<MOH id = 1172 >	15 Ró:ne ne iakotewennaientónhtskon ne shà:ka ne ohné:kanos watshà:rhonhs, watshà:rhons, watshà:rhons, nó:nen iokennó:ron. 
<MOH id = 1173 >	16 Oh nénhsiere' nahshéhsweke'? Ó:nen ken sate'nién:ten táhstahste' ne ówera' tóka' ò:ni' ahsate'nién:ten' ahsié:na' sewahtsà:na kén:ie? 
<MOH id = 1174 >	17 Nón:kwe teiontaterihonnién:nis ne shà:ka ne karístatsi kahio'thí:ions ne karístatsi. 
<MOH id = 1175 >	18 Tesahrhò:ton kí:ken iokwí:rote' iotenen'akà:te' wahianiióntha' tánon' ensaién:take' ne áhseke'. Ratihnhà:tshera' tehshakotíhsnie' ne ratiia'takwe'ní:io enhonwatikwénienhste'. 
<MOH id = 1176 >	19 Í:se' satatkónhsakens nohnekà:ke tánon' sonhà:a'k enhsatátken' tsi tenhsatatia'tó:rehte' ne serià:ne. 
<MOH id = 1177 >	20 Nón:kwe nahò:ten' ionhská:neks, ne shà:ka taié:ren' tsi nón:we thononhwentsá:ien ne ronenhé:ion — tiótkon ne shé:kon ionáktote'. 
<MOH id = 1178 >	21 Tsi iotékha' ne ó:tsire' enwathró:ri' tóka' ken aóskon ohwistanó:ron tóka' ni' ken kahwistarà:ken. Ne ká:ti' shà:ka nón:kwe enwathró:ri' tsi naiakohsenniióhake'. 
<MOH id = 1179 >	22 Ok ò:ni' tóka' wahonwanonhwenhserário' tsi niió:re ne kenheià:thne, ne tehonatenonhwarorì:tonte' shé:kon ki' iah tha'tahsheté:ni' tsi tehonatenonhwarorì:tonte'. 
<MOH id = 1180 >	23 Teshéhsnie'n ne satshenen'ó:kon, teiotina'karontòn:'a tánon' ne tiohnhónskwaron tsi nisakwénion, 
<MOH id = 1181 >	24 Ase'kénh atsho'kowáhtshera' iah tha'tekahwi'shátste', iah ò:ni' tsi kanakerahserakè:ron. 
<MOH id = 1182 >	25 Enhsenekerí:ia'ke' thó:ne enhsathóntia'ke' tsi tionontatsnénhton tsi nikarì:wes ne ó:ia' tsonatehiahróntie' ne awennékeri. 
<MOH id = 1183 >	26 Enwá:ton' enhsatahkwenión:ni' ne énhsatste' karisé: teiotina'karontòn:'a tkonhtkà:was, tánon' enhsonhwentsahní:non' ne énhsatste' ohwísta' tsi enhsatenhní:non' ne satshenen'ó:kon kontiia'tákeras. 
<MOH id = 1184 >	27 Sok ne kontiia'tákeras ionatatén:ron entié:son' onòn:ta' ní:se' tánon' sahwá:tsire' ò:ni' ne konnón:kwe iesaio'ténhse'. 
	 
<MOH id = 1187 >	****** Result for Image/Page 64 ******

<MOH id = 1189 >	28 Ne iah tetionkwe'taié:ri enhontè:ko' nó:nen iah ónhka tehonwatíhsere', nok ne tionkwe'taié:ri tho nihoti'nikonhratshà:ni tsi ní:ioht ne kèn:reks. 
<MOH id = 1190 >	2 Nó:nen ne kanakeráhsera' enkarihwanéra'ke', tenhonttenión:ko' ne ronaterihón:ton. Enka'shátsteke' tánon' enkatátie' ne kanakeráhsera' tóka' tehoti'nikonhráthe' tánon' ronate'nikonhríson ne ohén:ton tenshatí:ta'ne'. 
<MOH id = 1191 >	3 Nónhka iakoteríhonte' ne aiontathwísha'te' ne iakó:ten ne shà:ka ne kwah io'shátste' aiokén:nore' aken'táksa'te' ne kaienthóhsera'. 
<MOH id = 1192 >	4 Tóka' iah tehskweniénhstha' ne kaianerénhsera', tho ki' nonkwá:ti tisaia'tèn:ton tsi nonkwá: iah tetionkwe'taié:ri; tóka' enhsatewén:narahkwe', enhserihwáia'ke' ki'. 
<MOH id = 1193 >	5 Nón:kwe ne ionkwe'táksen's iah tehatiienté:ri nahò:ten' nen' nè:'e aterihwakwarihsiónhtshera', nok nón:kwe ronwahsén:naiens ne Roiá:ner kwah tokèn:'en nen' nè:'e roti'nikonhraién:ta's. 
<MOH id = 1194 >	6 Ne sénha ioiánere' naiesenténhton tánon' aiesarihwakwarihsiónhake' tsi ní:ne aiesakwatshéhake' tánon' iah thaiesarihwakwarihsiónhake'. 
<MOH id = 1195 >	7 Ken' nithotiièn:sa tóka' rontewennaráhkhwa' ne kaianerénhsera', tehoti'nikonhráthe' ki'. Tóka' rontenro'serón:nis ne iah tehonatonkwe'tatkwéniens enhshakonatéha'te' ne ronwatiien'okòn:'a. 
<MOH id = 1196 >	8 Tóka' ensakwátshe'ne' né: tsi shena'tonhkwén:nis nónhka ahshehwístani' é:so nahatikária'ke' nowí:ra', sakwatshéhsera' akò:ren enieié:na' né: shakotinorónhkhwa' ne rotí:ten. 
<MOH id = 1197 >	9 Tóka' ne kaianerénhsera' iah thahsatewén:narahkwe', Rawenní:io enháhswen' ne saterennaientáhtshera' iah thahatahónhsatate'. 
<MOH id = 1198 >	10 Tóka' tenhsherihwaierónnion' nónhka tiakorihwaié:ri karihwahétken ken' niaié:iere', í:se' ki' entisatkarenhrákwahse'; nok ne ónhka iah othé:nen tehoti'nhì:kon tenhonaterihwa'serákwahse'. 

<MOH id = 1200 >	****** Result for Image/Page 65 ******

<MOH id = 1202 >	11 Nón:kwe ne rotikwátshe' tiótkon rón:nehre' ronte'nikonhrattókha', nok ne ró:ten raka'enionhtsherí:io tenhaia'tó:rehte' tsi nihatiweiennò:ten's, raónha ki' sénha shako'nikonhraienté:ri. 
<MOH id = 1203 >	12 Nó:nen ne thotirihwaié:ri enhonterihón:ten', akwé:kon ronatonhnháhere', nok nó:nen ne iah tethotirihwaié:ri enhonterihón:ten', nón:kwe enhontahsehtánion. 
<MOH id = 1204 >	13 Iah nonwén:ton thaiesaterihwahténtia'se' tóka' enhsate'nién:ten' ahsáhsehte' tsi sarihwanéren. Sasatathré:waht tánon' é:ren shá:wiht, thó:ne ó:nen Rawenní:io énthion' kaia'tateríhtshera'. 
<MOH id = 1205 >	14 Tiótkon tshewén:narakhw ne Roiá:ner tánon' ensatonhnhà:rake'. Tóka' seriahsahní:ron, é:so ki' ensáhton'se'. 
<MOH id = 1206 >	15 Nón:kwe ne rotí:ten iah tehotí:ien nahontatia'takéhnha' tóka' ne raianerenhserón:nis iah tetionkwe'taié:ri; ne sha'tehonatia'tátteron ne kèn:reks iotonriá:ien tóka' ò:ni' ne ohkwá:ri tewahkwataséhons. 
<MOH id = 1207 >	16 Ne rakó:ra' iah tehó:ien ne wattokhahtsherí:io shakohwishà:tha', sok ne ónhka ráhswens nahò:ten' iah tetkaié:ri karì:wes rakó:ra' enkénhake'. 
<MOH id = 1208 >	17 Nónhka ro'nhì:kon tóka' shakohséhton, tho niiosnó:re' tsi ró'kwats raónha tsi nón:we nenhonwaia'táta'. Tóhsa sate'nién:ten tahtstáhste'. 
<MOH id = 1209 >	18 Sarihwakwarihsiónhak tánon' enhse'niá:ken'ne'. Tóka' iah tesarihwakwaríhsion thentiawén'stsi' enhsatkarón:ni'. 
<MOH id = 1210 >	19 Raiénthos ne rotste'niá:ron rokà:te' nahò:ten' à:rake'. Nón:kwe iontenhniserakaiónhstha' tiótkon eniakoténhton. 
<MOH id = 1211 >	20 Nón:kwe ne iakorihwakwaríhsion tiótkon eniakotonhnhà:rake' tánon' enká:nahne' tsi iakónhnhe'. Tóka' tesahsteríhens naiesakwátshe'ne' tsi nonkwá:ti iah tetkaié:ri enhsathré:wahte'. 
<MOH id = 1212 >	21 Iah tetkaié:ri ne iakotkenhronniáhtskon. Ótia'ke' ne tehatiia'toréhtha' tenhati'nióhsken'ne' tsi ní:tsi enhatirì:wenhte' oh naiá:wen'ne' ne ok ò:ni' ken'k ní:kon nahonatkária'khse' ne ka'nikonhrhà:ton. 
	 
<MOH id = 1214 >	****** Result for Image/Page 66 ******

<MOH id = 1216 >	22 Ne ronónha khok rontatè:iahre' tehotihsteríhens nahotikwátshe'ne', iah tehonttó:kas kátke kententéhtshera' tahotíhkwa'te'. 
<MOH id = 1217 >	23 Ónhka enhsherihwakwaríhsien', sok ohna'kénhkha ne sénha enhonerien'tí:io' tsi ní:ioht ne tahsherénhsaron'. 
<MOH id = 1218 >	24 Ónhka tsi ranonhtónnion iah tha'teho'niohskèn:'en tóka' enhshakonénhsko' ne ronwaièn:'a, ne aontahonwate'nién:tenhste' ne kwah ranenhskwahtsheráksen. 
<MOH id = 1219 >	25 Sonhà:a'k satatè:iahre' nek tkáhas ka'nikonhrharáhtshera'. Ne sénha ioiánere' sarihwà:ke tatshéhtahkw ne Roiá:ner. 
<MOH id = 1220 >	26 Teiotenonhwarorì:tonte' ne áhtshere' tsi nisa'nikonhrò:ten'. Satatia'tanónhstat: ítsher ne tehoti'nikonhráthe' raotirihonnienníhtshera'. 
<MOH id = 1221 >	27 Tashé:ion ne iakó:ten tánon' iah nonwén:ton thaiesenténhton. Tóka' sa'nikonhrón:nis tsi iah tehshé:kens ne iakó:ten, é:so nón:kwe tsi eniesatera'swaksà:ten', 
<MOH id = 1222 >	28 Nonkwehshòn:'a ronatahséhton nó:nen ne iah tetionkwe'taié:ri enhonterihón:ten'. Nó:nen enshonwatiià:tenhte' né:ne thotirihwaié:ri iontonkwe'takwaríhsion ohén:ton tenshatí:ta'ne'. 
<MOH id = 1223 >	29 Tóka' sénha enhsatenontsistahní:rate' tsi ní:kon ónhka aiesarihwakwaríhsien', éntewe' nenhnísera' akwáh tokèn:'en ensatera'swáksen'ne' tánon' iah nonwén:ton thaonsahsatonhnhakwatá:ko'. 
<MOH id = 1224 >	2 Takena'tón:hahs thorihwaié:ri ne rakorahserakwe'ní:io tánon' enkonna'tón:hahse' ronatonhnháhere' nón:kwe. Takena'tón:hahs ne iah tetionkwe'taié:ri ne rakorahserakwe'ní:io enkonna'tón:hahse' nón:kwe ne iah tehonatonhnháhere'. 
<MOH id = 1225 >	3 Tóka' tehserénhsarons ne attokháhtshera' enhninaiéhake' ne iesaièn:'a ní:se' sarihwà:ke. Teiotenonhwarorì:tonte' ahsathwistatié:sahte' ne wathonwisen'tsheráksen's akontirihón:ni'. 
	 
<MOH id = 1228 >	****** Result for Image/Page 67 ******

<MOH id = 1230 >	4 Nó:nen ronontí:io tehotate'nikónhrhare' naterihwakwarihsiónhtshera' aorihwà:ke, enka'shátsteke' ne kanakeráhsera', nok tóka' ohwísta' khok teho'nikónhrhare' enhen'táksa'te' tsi ranákere'. 
<MOH id = 1231 >	5 Tóka' tenhsherenhsarónnion' ne sewatenro'shòn:'a, tánon' ne sa'nikòn:rakon iah tho té:ioht í:se' ienhsatatonhnhonhtò:roke' tsi waterístaien. 
<MOH id = 1232 >	6 Nón:kwe ionkwe'tahétken raotirihwanera'áktshera' ienhotiià:tenhte' tsi waterístaien, ok ne tionkwe'taié:ri ronatonhnháhere' tánon' rontatewenní:io. 
<MOH id = 1233 >	7 Ne tiakorihwaié:ri iakoterièn:tare' tsi nihotiianerenhserò:ten' ne rotí:ten, nok ne iah tetionkwe'taié:ri iah nen' nè:'e tehoti'nikonhraién:ta's kí:ken nikarihò:ten's. 
<MOH id = 1234 >	8 Nón:kwe ne iah othé:nen tehshakonón:ni nakohrèn:shon enwá:ton' kanatakwé:kon tsi tenhonni'tónnia'te'. Nok ne ronte'nikonhrattókha' skén:nen ronnón:nis. 
<MOH id = 1235 >	9 Nó:nen ónhka teiako'nikonhráthe' tsi ieia'torehtáhkhwa' enhonwahiatónhseron' ne tehotenonhwarorì:tonte', nek ne roiéshon tánon' iorakarè:ni tsi ní:tsi enhatonkwe'táksa'te'. 
<MOH id = 1236 >	10 Nón:kwe ne ronteriiohseranòn:we' shakotíhswens nónhka iakorihwakwaríhsion, nok ne tionkwe'taié:ri enhshakotiia'tanónhstate' ne iakorihwakwaríhsion. 
<MOH id = 1237 >	11 Nón:kwe ne iah tha'tehoti'nikonhráthe' iah tehonhséhtha' ne raotina'khwénhsera', nok ne ronttokhahtsherí:io roti'nikonhrí:io enhatikwé:ni' nahontatié:na'. 
<MOH id = 1238 >	12 Tóka' ne rakó:ra' enhatahónhsatate' ne orihwa'shòn:'a wanowénhton akwé:kon ki' enhotinowénhake' ne ronwaio'ténhse'. 
<MOH id = 1239 >	13 Iakó:ten tánon' ne shakotentehstén:ni ne shà:ka, tetsá:ron Roiá:ner tehshakó:wi nokà:ra' nahiatkáhtho'. 
<MOH id = 1240 >	14 Tóka' ronontí:io entehshakóhnhe' ne rotí:ten ne raotiianerénhsera', karì:wes ki' enhoterihón:take'. 
<MOH id = 1241 >	15 Ahsherihwakwaríhsien' tánon' ahsheháharahte' ioiánere' ne ratiksa'okòn:'a, raotirihwà:ke. Tóka' ronónha enthonnónhton' enhshakonatéha'te' ne shakoti'nisténha. 
	 
<MOH id = 1243 >	****** Result for Image/Page 68 ******

<MOH id = 1245 >	16 Nó:nen nón:kwe ionkwe'tahétken ronateríhonte', ísi' nón: wahétken tenwathna'néta'. Nok ne thotirihwaié:ri enhonnónhnheke' nahontkáhtho' naonsahonwatiià:tenhte' kí:ken niionkwe'tò:ten's. 
<MOH id = 1246 >	17 Sherihwakwaríhsien ne sheien'okòn:'a tánon' tiótkon enhsenaiéhake'. Iah nonwén:ton thaontaié:son' nahò:ten' nahsatéhen'.
<MOH id = 1247 >	18 Kanakeráhsera' tóka' iah Rawenní:io raottokháhtshera' tehatíhsere', tenhonni'tónnia'te' tsi ratinákere'. Iotonhnhà:raht nónhka iéhsere' ne Rawenní:io raoianerénhsera'! 
<MOH id = 1248 >	19 Iah thaón:ton' nahsherihwakwaríhsien' ne kahnhà:tshera' nek ne ahshehtháhrhahse'. Tóka' nòn:wa enhoti'nikonhraién:ta'ne' nok ki' iah othé:nen thahontahónhsatate'. 
<MOH id = 1249 >	20 Ne sénha iohrharahtsherá:ien ne tehotenonhwarorì:tonte' tsi ní:ne ónhka iah thahanonhtonnión:ko' nahò:ten' enthawenníneken'ne'. 
<MOH id = 1250 >	21 Tóka' akwé:kon entehshé:ion' tsi nahò:ten' tehonatonhwentsó:ni ne sahnhà:tshera' tsi náhe' shihatiksa'okòn:'a tsi niió:re nòn:wa éntewe' nenhnísera' akwé:kon ienhatíhawe' tsi nahò:ten' sá:ien. 
<MOH id = 1251 >	22 Nón:kwe iena'kwahseró:hen tkáhas é:so ne taionterihwakén:ni' ò:ni' ka'nikonhrharáhtshera'. 
<MOH id = 1252 >	23 Atatkwenienhstáhtshera' entkáhawe' ehtà:ke niensaia'ténhawe', nok tóka' saniténhton, eniesakwénienhste'. 
<MOH id = 1253 >	24 Ónhka ne thonatenróhon ranénhskwas raónha tiaonhà:'a ratátshwens. Enhonwahré:wahte' tóka' tsi ieia'torehtáhkhwa' orihwí:io tsi nahò:ten' enhèn:ron' tánon' Rawenní:io enhohré:wahte' tóka' iah tho thahá:iere'. 
<MOH id = 1254 >	25 Iótteron tahsatate'nikonhrhá:ren' tsi nahò:ten' ronnonhtónnion nakohrèn:shon ní:se' sarihwà:ke, nok ki' tóka' tsheniahé:sen ne Roiá:ner skén:nen enhsanonhtonniónheke'. 
<MOH id = 1255 >	26 Akwé:kon ne teiakotonhwentsó:ni nahonwa'nikonhraié:rite' ne rakorahserakwe'ní:io, nok ki' raonhà:'a Roiá:ner énthion' ne aterihwakwarihsiónhtshera'. 
	 
<MOH id = 1257 >	****** Result for Image/Page 69 ******

<MOH id = 1259 >	27 Ne rotirihwakwaríhsion shakotíhswens ne iah tetionkwe'taié:ri, tánon' ne iah tetionkwe'taié:ri shakotíhswens ne thotirihwaié:ri. 
	
<MOH id = 1261 >	Raowenna'shòn:'a ne Agur 
<MOH id = 1262 >	30 Ne kí:ken Agur, Jakeh roièn:'a, iorihwahní:ron's raowenna'shòn:'a teharihwathè:tha' tsi nihotiianerenhserò:ten's "Rawenní:io iah teiakenikwé:kon, Rawenní:io iah teiakenikwé:kon, iah ki' thakkwé:ni' akatatia'takéhnha' iah tewake'shatstenhserá:ien. 
<MOH id = 1263 >	2 Katshé:nen sénha tho nitia'tò:ten' tsi ní:ioht ne ón:kwe; iah tho té:ioht tsi wake'nikonhraién:ta's tsi ní:ioht ne tsón:kwe. 
<MOH id = 1264 >	3 Iah nonwén:ton tewakeweientehtà:'on ne attokháhtshera', tánon' iah othé:nen tewakaterièn:tare' nen' nè:'e ne Rawenní:io. 
<MOH id = 1265 >	4 Ónhka ken ó:nen akwé:kon tiakorihwahsa'áhton ne karonhia'kéhkha kaweientehtáhtshera'? Ó:nen ken ónhka iehsnonsà:ke ionhtsa'nénhawe' ne ówera'? Tóka' ò:ni' onia'tara'à:ke ohné:ka' ahshwe'nón:ni'? Tóka' ò:ni' ahskwatá:ko' tsi kaieronnítston tsi ionhwentsá:te'? Ónhka ká:ti', tóka' saterièn:tare'? Ónhka ká:ti' shakotiien'okòn:'a? 
<MOH id = 1266 >	5 "Rawenní:io iah nonwén:ton thaonsaho'nikónhrhen' nahò:ten' enhahrhá:ratste'. Tho ki' ì:rate' nahshakoia'tanónhstate' nónhka ionhská:neks. 
<MOH id = 1267 >	6 Tóka' sá:ton othé:nen wahèn:ron' ne iah ne tehá:wen, enshiahsnó:rahkwe' tánon' wè:ne' enhrón:ni' tsi sanó:wen. Shé:kon ne Attokháhtshera' 
<MOH id = 1268 >	7 Sewenní:io kon'nekén:nis, teiorì:wake aontáhskon' ohén:ton tsi niió:re enkíheie' 
<MOH id = 1269 >	8 Tóhsa aonkenowénhake', tánon' tóhsa aonkkwatshéhake' tóhsa ò:ni' aonkiténhton. Thok ní:kon aontáhskon' atennà:tshera' tsik ní:kon teiotonhwentsóhon.
  
<MOH id = 1272 >	****** Result for Image/Page 70 ******

<MOH id = 1275 >	9 Tóka' só:tsi é:so aontáhskon' nòn:wa, enkì:ron' iah tha'teskoniatonhwentsó:ni. Nok tóka' wakí:ten, tóka' nòn:wa enkenénhsko' tánon' enhiiatéha'te' Akení:io. 
<MOH id = 1276 >	10 Tóhsa nonwén:ton enhserihwákwahse' ne kontihnhà:tshera' raohén:ton ne raia'takwe'ní:io. Enhsatkenhren'serón:ni' tánon' enhsatkarón:ni' ne aorihwà:ke. 
<MOH id = 1277 >	11 Ótia'ke' nón:kwe enhshakotikenhren'serón:ni' ne ka'níhsera' tánon' iah tehshakotikweniénhstha' ne ka'nisténhsera'. 
<MOH id = 1278 >	12 Ótia'ke' nón:kwe tsi ronnonhtónnion iah othé:nen tehoti'nhihserá:ien, tánon' iaohetstáhkwen tsi na'teió'tson ne raonatónhnhets. 
<MOH id = 1279 >	13 Ótia'ke' nón:kwe tsi ronnonhtónnion kwah í:ken tsi thonnonkwe'taié:ri — tsi rontatka'én:ions kwah í:ken tsi thotirihwaié:ri! 
<MOH id = 1280 >	14 Ótia'ke' nón:kwe shakotinonhwarori'tón:nis ne iakó:ten, ò:ni' ne teiakotkárien; tho ki' ní:ioht tsi ronnonhnhétie'. 
<MOH id = 1281 >	15 Oserakwaròn:ne' tékeni teioia'tase'tsherá:ien, tetsá:ron "Kásha!" konwatí:iats.  Kaié:ri niiorì:wake ne iah nonwén:ton thia'taiotiié:rihse' 
<MOH id = 1282 >	16 Tsi ionhwentsá:te' ne kenhé:ion, tánon' iakón:kwe ne iah teiakowí:raien, tánon' iaonhwentsáthen ne teiotonhwentsóhon naiokén:nore', tánon' ne iotékha' io'niaken'hátie'. 
<MOH id = 1283 >	17 Tóka' thenhtshié:ron' ne ia'níha tóka' ò:ni' enhshéhswen' sa'nisténha nó:nen eniontia'tísa', kwah orihwà:ke wenheiòn:taks én:wake' tsi sónhnhe' tóka' ò:ni' tsoka'we'kó:wa aiesakahratáhko'. 
<MOH id = 1284 >	18 Kaié:ri niiorì:wake tsi só:tsi teioterihwatierónnion naonke'nikonhraién:ta'ne', ne à:kweks tsi kátie's karonhia'kéhshon, ò:niare' tsi watoriahnerónkwas otstenhrà:ke, ne kahonweia'kó:wa tsi kaniataratátie' katshénrie's tsi nón:we wáhe', tánon' ne rón:kwe tánon' iakón:kwe kanoronkhwahtsherá:kon tahiatatia'tatshén:ri'.
	 
<MOH id = 1287 >	****** Result for Image/Page 71 ******

<MOH id = 1290 >	20 Ne ká:ti' kí:ken iakón:kwe iakoniá:kon ne iah teiakorihwakwaríhsion, eniontenahkwaié:sahte', sok eniontá:wen', tánon' eniaì:ron', "iah othé:nen tewakatié:ren ne iah tetkaié:ri!" 
<MOH id = 1291 >	21 Kaié:ri niiorì:wake tsi ionhwentsá:te' iah thakarihwaié:na': 
<MOH id = 1292 >	22 ne rahnhà:tshera ronontí:io ahá:ton', ne tehotenonhwarorì:tonte' tiótkon ahoién:take' tsi ní:kon tehotonhwentsó:ni à:rake', 
<MOH id = 1293 >	23 ne iakón:kwe iakotswèn:tskon naiakóniake', tánon' ne iehnhà:tshera' taiontatenaktáhkwen' ne  ienonhsakwe'ní:io. 
<MOH id = 1294 >	24 Kaié:ri nikón:ti ken' nikonnà:sa kontírio ne kwah í:ken tsi konttókha': 
<MOH id = 1295 >	25 Tsiki'nhontstókhwi iah tekonti'shátste' nok ki' tsi niwakénhnhes konteweièn:tons naonatennà:tshera'. 
<MOH id = 1296 >	26 Ohrió:ken iah ò:ni' tehati'shátste' nek tsi tho nón:we nihontenatón:nis otstenhra'kéhshon. 
<MOH id = 1297 >	27 Tsistá:rare' iah tehotí:ien ne ronontí:io nek tsi ratinenhrahserón:nis ki' tsi rón:ne'. 
<MOH id = 1298 >	28 Tó:tis enwá:ton' enhsié:na' sehsnonhsà:ke nok enhsheia'tatshén:ri' tsi nón:we ne ronontí:io tsi ronónhsote'.
<MOH id = 1299 >	29 Kaié:ri niiorì:wake ne kwah ionehrákwa tahskà:nerake' tsi kón:ne' 
<MOH id = 1300 >	30 Kèn:reks ne aonhà:'a thati'shátste' iah ni' othé:nen tehatitshà:nis; 
<MOH id = 1301 >	31 kaia'tákeras, kítkit rá:tsin rora'sehstonhátie', tánon' rotinontí:io's ne rontatkweniénhstha' tsi rón:ne' raotihén:ton nonkwehshòn:'a. 
<MOH id = 1302 >	 
<MOH id = 1303 >	****** Result for Image/Page 72 ******

<MOH id = 1305 >	32 Tóka' iekaié:ri wahsatatenonhwarori'tón:ni' tánon' satatón:ni ò:ni' ahsatateweiennón:ni' nahò:ten' ne karihwanéren, tesatáttahst tánon' sanonhtonnión:ko! 
<MOH id = 1306 >	33 Tóka' ne kawistohserókwen tahsawénrie', owistóhsera' ienwá:ton'. Tóka' ónhka enhshe'nionhsáia'ke', entkanékhwa'. Tóka' ónhka enhshena'kón:ni', enhsataterihwakà:tatshe' ki'. 
	
<MOH id = 1310 >	Ronwa'nikonhrá:wis Ronontí:io    
	
<MOH id = 1312 >	31 Ne kí:ken iorihwahní:ron nowenna'shòn:'a Ronontí:io Lemuel ro'nisténha wahonwahronkà:ten'         
<MOH id = 1313 >	2 "Í:se' konièn:'a ne kwah konnorónhkhwa', wa'tewaterihwa'será:ko' nakwaterennaientáhtshera'. Nahò:ten' ne kèn:'en akonhró:ri'? 
<MOH id = 1314 >	3 Tóhsa satié:saht sa'shatsténhsera' ne ken'téhtshera' akarihón:ni' tánon' ne sahwísta' akwé:kon konnón:kwe iakontíhsa'ahte'; iakotinontiio'tsheraríhsions.         
<MOH id = 1315 >	4 Satahónhsatat, Lemuel. Rotinontí:io's iah teioterihwíson ne otsì:tsa' nahatihnekì:ra' tóka' ò:ni' ahatinón:wake' ne iohnekahní:ron. 
<MOH id = 1316 >	5 Nó:nen rotihnekì:ren, enshoti'nikónhrhen' ne kaianerenhsera'shòn:'a tánon' enshontate'nikonhrhénhten' raotiianerenhsera'shòn:'a nonkwe'ó:kon nahshakotiia'takéhnha'. 
			6 Kí:ken iohnekahní:ron nen' nè:'e raoná:wen ne ronnihé:ions tánon' roti'nikonhráksen's.         
<MOH id = 1317 >	7 Sheríhon nahatihnekì:ra' naonsahoti'nikónhrhen' tsi rotí:ten tánon' iah tehotí:ien natonhnhahráhtshera'.         
<MOH id = 1318 >	8 "Ia'sheiatátia's nón:kwe ne iah thahatikwé:ni' ne tahontateri'wakéhnhahse'. Sheia'tanónhstat ne raotiianerénhsera' ne iah thahatikwé:ni' nahontatia'takéhnha'. 
<MOH id = 1319 >	9 Sheiatátia's tánon' tkaié:ri tsi tenhsia'tó:rehte'. Tsa'tanónhstat raotiianerénhsera' ne rotí:ten tánon' ne tehonatkárien. 
			Ró:ne ne Ieweienní:io 
			10 Tho niwentó:re' nahsenahkwatshén:ri' ne ieweienní:io! Akaónha sénha é:so sha'tékena tsi ní:ioht ne ohwistanoron'shòn:'a!         
<MOH id = 1320 >	11 Ró:ne shakoniahé:sen, iah nonwén:ton thahoténhta'ne'.         

<MOH id = 1322 >	****** Result for Image/Page 73 ******
        
<MOH id = 1324 >	12 Tsi nikarì:wes iakónhnhe' nek thonwá:wis ne nahò:ten' ne ioiánere' iah nonwén:ton thahonwakarón:ni'.         
<MOH id = 1325 >	13 Tió:konte' teiakoweienhnharà:'on, karisé: tánon' kania'tarí:io oniatarà:'a iakón:ni.         
<MOH id = 1326 >	14 Atennà:tshera' tieiòn:tha' raotinónhskon tsik nón:we tiéhas tsi ní:ioht tsi nia'té:kon kontíhes kahonweia'kó:wa.         
<MOH id = 1327 >	15 Ohén:ton tsi niió:re enwén:te'ne' iontkétskwas iekwatákwas nahò:ten' enhón:neke' nakohwá:tsire' tánon' enkonwahró:ri' nakohnhà:tshera' nahò:ten' ken' niaká:iere'.         
<MOH id = 1328 >	16 Iakéhsaks onhwéntsa' tánon' wa'ehní:non', ne wà:'ontste' ohwísta' ne akaónha teiakotèn:tshon ò:ni' skahéhta o'nénhare' wa'eiéntho'.         
<MOH id = 1329 >	17 Iakotshà:ni, ie'shátste' tánon' iah teiontoríshens.    
<MOH id = 1330 >	18 Iakoterièn:tare' orihwakwé:kon tsi nahò:ten' iéhsa's tho sha'tékena tánon' thok nitio'karà:'on iakoió'tens.         
<MOH id = 1331 >	19 Akaónha iehseriie'tón:nis tánon' ienia'tarón:nis.    
<MOH id = 1332 >	20 Iakotennitenráhtskon tsi nenká: ne rotí:ten tánon' ne tehonatkárien.
<MOH id = 1333 >	21 Iah tha'teiako'nikónhrhare' nó:nen enwà:keren'ne' né: tsi nakohwá:tsire' ronahkwénniaien ne iohtà:nawen.         
<MOH id = 1334 >	22 Iontenaktorókstha' iakón:nis tánon' iakohkwenní:io's arihwawa'konhnéha niwahsohkò:ten' ne kwah kania'tarí:io's ionnià:ton.         
<MOH id = 1335 >	23 Akwé:kon niehonwaienté:ri ne ró:ne né: tsi roteríhonte' ne raotiná:takon.         
<MOH id = 1336 >	24 Ionhkwennión:nis tánon' atia'táhnha iakón:nis ronwanatkehrón:nis ne rontkè:rons.    
<MOH id = 1337 >	25 Ie'shátste' tánon' iakotonkwe'tatkwéniens iah teietshà:nis nahò:ten' tsi naiawen'hátie'.         
<MOH id = 1338 >	26 Ionttókha' tánon' skén:nen tsi ní:ioht tsi iontá:tis.         
<MOH id = 1339 >	27 Tiótkon teiakoweienhnharà:'on tánon' tehonwatíhsnie' nakohwá:tsire'.         
<MOH id = 1340 >	28 Ronwatiien'okòn:'a shakotina'tón:nis tsi shakotirihwakweniénhstha', ok ò:ni' ne ró:ne shakohsennakará:tats.         
	 
<MOH id = 1342 >	****** Result for Image/Page 74 ******
       
<MOH id = 1344 >	29 Rá:ton, "é:so ne konnón:kwe kontenahkwanorónhkhwa', nok í:se' ki' tiaonhà:'a konhsennakará:tats."         
<MOH id = 1345 >	30 Tsi niieweiennò:ten' enkakwé:ni' ensa'nikonhrhà:ten' nok ne iakoia'táhskats iah tiótkon thenkénhake', nok ne iakón:kwe ronwahsennakará:tats ne Roiá:ner kwah orihwà:ke aietshihsennakará:tate'.         
<MOH id = 1346 >	31 Tashé:ion ne tahsherénhsaron' tsi niiontiéhrha'. Teiakotèn:tshon akwé:kon aiethikweniénhsthake'.